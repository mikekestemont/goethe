 

  Dritter Theil
Deß
GNOTHI SEAVTON
Oder
COGNOSCE TEIPSUM
genandt.
   Das Newe
Erkenne dich ſelbſt
Sonſten Philoſophia Antiquißima
ideoq; veriſſima.
  Beſchrieben durch
 M. VALENTINVM WEI-
gelium, Weyland geweſenen Pfarherrn
zur Zſchopaw in Meiſſen.
     Labitur ê Cœlo divinum Gnothi σεαύτον.

Gedruckt zu der Newſtadt bey Johan Knu-
ber/ Jm Jahr 1618.
 

 Den Ehrnveſten/
Achtbarn vnnd Wolgelahrten Herrn
Georgio Poßio Lemgovienſi, I. V. Candidato
Meinem beſonders lieben auch vielgeehrten Herrn
vnd Freunde/ meinen Gruß vnd
Dienſt bevor.
EHrnveſter/ Wolgelahrter/ Vielgeehrter
lieber Herr/ bey publicirung dieſes Tractaͤtleins
kan ich nichtviel commendationes tichten/ der
Herr hat ein Gottfůrchtendes/ vnd ſeinen Nechſten trew-
lich liebhabendes/ ſo dann die Edle Warheit inniglich re-
ſpectirèdes Hertz/ der Herr hat ein reiffes vñ vernůnfftiges
Judicium, vñ iſt mit allen denen Tugenden/ ſo einen recht-
beſchaffenen Chriſten Menſchen anſtehen/ von Gott reich
vñ mildiglich begnadet/ Darumb ſo ſey dieſer Tractat jme
auß auffrichtigen Hertzen dedicirt vnd zugeſchrieben/ der
Herr leſe vnd erkenne den/ judicire daruͤber abſq; paſſione
&amp; affectu, vnd laſſe mich jhme zu allen angenehmen vnnd
wolbehaͤglichen Dienſten wie bevor/ alſo nochmalen zu je-
derzeit auß reinem Hertzen als ein getrewen Freund befoh-
len ſeyn. Wuͤnſche deme hiemit von Gott dem Allmaͤch-
tigen alles was jhme nůtz vnd gut/ auch zeitlich vnd Ewig
erfrewen mag. Ex Muſæo
Tuus quem noſti
I. S. N. P. &amp;
P. C.

Zum Guͤnſtigen vnd vnparteyſchen
Leſer.
DJeſes Buͤchlein/ Guͤnſti-
ger Leſer/ hat im erſten Anſehen ei-
nen wiederwertigen Tittel/ heiſſet
das newe Gnothi ſeavton, Er-
kenne dich ſelber/ vnd iſt doch in der
Warheit nlchts newes/ ſondern bey allen Weiſen
von Anfang geweſen/ vnnd bleibet Philoſophia
antiquißima ideoq; verißima, wie alle Gelehr-
te ſagen/ daß das aller Eltiſte ſol bleiben das aller
warhafftigſte.
Das aber diß Gnothi ſeavton new ge-
nant wird/ iſt die Vrſach/ das jetziger Zeit faſt al-
le Menſchen/ gelehrt vnd vngelehrt/ nichts dar-
von hoͤren noch wiſſen wollen/ achten es fuͤr ein
vnnoͤtig ſtudium, fuͤr ein new ding (ſagen ſie)
ſol ich mich ſelber lernen kennen/ wie wolt ich dañ
andere ding ſtudiren vnd lernen? Damit ſie jhre
vnwiſſenheit vnd groſſe blindheit an Tag geben/
in dem ſie das allerhoͤchſte vnnd nothwendigſte/
in dieſem kurtzen Leben/ nicht wiſſen noch erken-
nen wollen/ Nemlich ſich ſelber/ vermeinent Gno-
thi ſeavton, cognoſce te ipſum ſey etwa ein
Dogma Ethnicum, Reuch in deinen Buſen ſiehe
A ijdich

Zum guͤnſtigen vnd
dich ſelber an/ thu den Balcken aus deinem Au-
ge/ Neines beiſſet baſz/ Erkenne dich ſelber/ wes
du ſeyſt/ vnd woraus du ſeyſt/ was du wahreſt/
vnd jetzund biſt/ vnd was du noch werden vnnd
ſeyn muſt.
Wer ſich ſelber erkennet/ nach den drey thei-
len/ Leib/ Seel vnd Geiſt/ der erkonnet das/ wor-
aus er genommen vnd gemacht iſt/ vnd wird ge-
lehrt in beyden Liechtern der Natur vnd gnaden/
vnd koͤmmet gar leichtlich zu aller Himliſchen vñ
irrdiſchen Weisheit.
Alle Weiſen von Anfang der Welt/ haben
nichts anders geſtudiret vnnd erkandt/ als nur
ſich ſelber/ ſo haben ſie dardurch alle andere ding
erkandt daraus ſie genommen vnnd geſchaffen
waren. Jſt derhalben das Argument/ Summa
vnd Jnhalt dieſes Buͤchleins/ der Menſch kan
vnd mag nichts anders ſtudiren/ lernen/ noch er-
kennen in dieſer Welt/ denn nur ſich ſelber/ vnnd
das/ daraus er gemacht vnd genommen iſt.
Ob gleich die vnwiſſenden dieſer Philoſophey
vermeinen/ ſie ſtudieren frembde dinge/ vnd nicht
ſich ſelber/ ſo ſind ſie doch von jhnen ſelbſt betro-
gen/ vnd wandeln in der Finſternuͤs. Dann in
aller Warheit moͤgen ſie nichts anders lernen/
denn

vnpartheyſcher Leſer.
denn nur ſich ſelbſt/ die zeit jhres Lebens/ vnnd
wenn ſie ſich ſelber reche erkandt haben von jn-
nen vnd von auſſen/ im Geiſt vnd in der Natur/
ſo haben ſie warlich alle dinge gelernet/ die zum
zeitlichen vnd ewigen Leben nothwendig ſind.
Das aber ſo wenig Menſchen zu dieſer vn-
beweglichen Philoſophey kommen/ iſt die vrſach/
das der meiſte theil den breiten Weg fuͤr ſich neh-
men/ fahren auswendig herumb in der circum-
ferentia creaturarum, vergeſſen des centri, ſie
treffen nicht den Zweck/ das fuͤrgeſteckte ziel/
Nemlich den engen ſchmalen kurtzen Weg Mat-
thæi am 7. der ohne allen Jrrſal iſt/ do ſie koͤnten
in drey Jahren alle dinge ſtudiren/ den ſonſten ein
ander im 30. Jahren nicht erlangen mag. Sie
gleuben nicht dem Munde der Weisheit/ der da
ſpricht: Gehet ein durch die enge Pforten/ der
Weg iſt breit/ der zum Verdamnuͤs fuͤhret/ viel
ſind die darauff wandeln. Aber der Weg jſt
eng vnd ſchmal der zur Weisheit fuͤhret/ wenig
ſeynd die jhn finden vnd darauff wandeln. Er-
gere dich nicht Leſer an dem geringen Deutſchen
Stylo. Jch weis das du gelehrt biſt/ vnd erfre-
weſt dich in Lateiniſchen/ Griechiſchen/ Hebrei-
ſchen/ Frantzoͤſiſchen/ Welſchen/ Stylo. Vertire
A iijes

An den guͤnſtigen vnd vnparteyſchen Leſer.
es in ſolche Sprache/ das es nicht allein die
Deutſchen/ ſondern auch andere Nationes leſen
vnd erkennen moͤgen. Gott wird dir darumb gu-
tes thun/ vnd wirſt deine Sprachen nicht vbel an-
gewand haben/ dann diß Buͤchlein fuͤhret zum
warhafftigen grunde/ daß wir alle miteinander
kommen koͤnnen zur jrrdiſchen vnnd himliſchen
weißheit/ in beyden Lichtern der natur vñ gnadé.
Es iſt von mir darumb geſchrieben/ andere zu-
erwecken/ vnd daß die Gelehrten ſo verſtand ha-
ben/ vrſach nehmen ein beſſer Gnothi ſeavton
zuſchreiben/ vnd die Warheit durch alle Spraché
zu propagiren. Jch wils freundlich von dir auff-
nehmen/ ich wil es corrigiren vñ dir darfuͤr dan-
cken/ denn es geziemet vns/ vntereinander vns
zuerwecken/ nicht den Druck verhinderen/ pro-
bate Spiritus ſi ex Deo ſunt, ſagt der Apoſtel.
Ließ diß Buͤchlein mit vnparteyſchen Her-
tzen/ es wird dir deine muͤhe wol bezahlen/ vnnd
dich hoch bringen/ auch erfrewen/ ſo du anders
Jeſum Chriſtum lieb haſt von gantzen Hertzen.
I. S. N. P. &amp;
P. C.

Das newe Gnothi ſeavton,
Das iſt:
PHILOSOPHIA ANTIQVIS-
SIMA IDEOq́; VERISSIMA.
ES ſeynd viel Scharen der Gelehrten
vnd Secten in beyden Liechtern der Natur vnd
der Gnaden/ das iſt/ in jrrdiſcher vnnd Himli-
ſcher Weißheit/ die ſich berůhmen/ daß jhr do-
gma warhafftig ſey/ von wegen deß alten herkommens/
das es eine lange Zeit gewehret hat. Als in Religione
zum Exempel zu ſagen/ ſagen etliche von den Luther-
thumb/ das es darumb wahr ſey/ das es nun eine lange
zeit/ nemlich ſechtzig Jahr erhalten vnd vertheidiget wor-
den iſt/ durch die Fuͤrſten vnd Staͤdte/ wie ſolches jhr do-
gma in etlichen Buͤchern groß vnd klein/ vnnd ſonderlich
in Auguſtanam Confeſſionem zuſammen gefaſſet iſt.
Die Mahometiſtæ ſagen/ Jhr dogma darumb
wahr ſey/ oder vielmehr jhr Glaub/ das er eine lange Zeit
gewehret hat/ vnd erhalten worden iſt vber 300. Jahr/ iſt
viel elter als deß Luthers.
Die Pontificij ſagen/ das jhr dogma oder mehr
jhr Glaube/ darumb warhafftig vnd gerecht ſey/ das er ſo
eine lange Zeit gewehret hat/ vnnd in Einigkeit gehalten
worden/ nemlich vber 1000. Jahr/ iſt elter als Mahometh
vnd Luther/ oder andere neben Secten.
Alſo beruͤhmen ſich die Facultiſten in den hohen Schu-
len/ Die Philoſophi beruhen auff dem Ariſtotele: ſetzen
jhre terminos Philoſophiæ auff dieſen einigen Mañ/ wie
ſie

Dritter Theil des
ſie jhn auch darumb einen Philoſophum heiſſen/ vnd das
er darumb warhafftig ſey/ dieweil es faſt 2000. Jahr ge-
wehret.
Deßgleichen die Medici ſagen/ daß Galenus, Avi-
cenna, Raſis, Meſue, &amp;c. auch darumb warhafftig ſind/
vnd den rechten Grund fuͤhren/ dz es auch faſt 2000. Jahr
gewehret hat. Jtem die Jurisperiti ſetzen jhre terminos
Juris in den Juſtinianum, vnd jhre Facultet ſey darumb
recht daß ſie ſo eine lange Zeit erhalten worden.
Nun alle dieſe miteinander/ ſollen hie in dieſem Schrei-
ben/ auff dißmal von mir vngetadelt bleiben/ vnd mag ein
jeder in ſeiner Ordnung von jhren diſcipulis vnd Nach-
folgern vor recht gehalten vnd geſchetzt werden/ biß ſo lan-
ge wir mit vnſern eigenen Augen ſehen lernen/ was ſein
Vorgeher vnd Lehrer vor ein Mann geweſen ſey. Dann
wir ſeynd alle der Art vnnd Natur/ was wir in vnſerer
Jugend gelernet haben/ das laſſen wir vns in vnſerm Al-
ter nicht gerne nehmen/ vnd hafften darzu an vnſern Py-
thagora hefftig/ laſſen vns auch ſchwerlich vberreden/ daß
wir in jrrunge ſtehen ſolten/ wie in Philoſophia, Theo-
logia vnd allen Faculteten zuerkennen iſt/ keiner leſt/ ſag
ich/ von ſeinem Grunde/ von ſeinem Glauben/ von ſeinem
concept/ er werde dann gebracht zuſeinem proprio oculo,
das er nicht mehr alterius ſed ſuo oculo ſehen/ Alsdann
iſt gut handeln vnnd die Warheit fuͤrſchreiben/ ſo ein jeder
ſelbſt ſihet vnd bekennet mit ſeinem Gewiſſen das es alſo
ſey/ wie man ſaget vnd ſchreibet vnd nicht anders.
Alſo tieff ſeyd wir eingeſenckt in vnſere Præceptores,
in Buͤcher vnd Lehre/ daß wir mit frembder Leut Augen
ſehen/ daß wir mit anderer Leut Ohren hoͤren/ daß wir
aliorum

Gnothi Seavton.
aliorum lingua ſchmecken/ das iſt wir laſſen vns vnſere ei-
gene Augen außſtechen/ vnd ſehen wie andere Leute geſe-
hen haben/ gedencken nicht weiter zu ſehen/ als vnſere Le-
rer geſehen vnd geſchrieben haben/ das iſt/ wir gedenckens
nicht zuerpruͤfen/ ob es recht oder falſch ſey/ iſt ſo viel: Nos
acquieſcimus aliorum judicio &amp; non noſtro, imònos
caremus judicio nos regimur &amp; ducimur authoritate
Præceptorum, vnnd das iſt ein elend Ding/ das ein jeder
auff anderer Leute anſehen beruhet/ vnnd die Sache nicht
ſelber erforſchet vndprobiret. Wir ſagen faſt alle qui va-
lemus judicio: Antiquiſſimum quodq; Veriſſimum.
Soldiß gelten/ ſo wird meine Philoſophia die erſte vnnd
warhafftigſte ſeyn vnd bleiben. Dann ich ſie nenne vnnd
fůhre auß deme/ das da von Anfang wahre/ daß wir ge-
ſehen vnd gehoͤrt haben/ was vnſere Haͤnde gedaſtet haben/
das Wort deß Lebens/ das da iſt erſchienen im Fleiſche/
das da iſt ein Anfang aller dingen/ das Mittel vnd das En-
de/ vnd iſt gefaſt in die Biblia. Wer dieſe lernet vnd ver-
ſtehet/ der lernet ſich ſelber/ denn er kennet den/ der aller
Schrifft vnd aller Creaturen Weſen vnd Leben iſt. So
koͤmmet nun dieſer Grund/ ex Vera Theologia, die da iſt
Magiſtra &amp; Domina omnium ſcientiarum, facultatum
&amp; artium in toto mundo. Jn jhr iſt alles begriffen vnd
beſchloſſen/ auß jhr muß kommen der Theologus, Medi-
cus, Jurisperitus, Philoſophus, Aſtronomus, vnnd alle
Wiſſenſchafft. Ja alles was kunſt vnnd Weißheit
begreifft/ im Himliſchen vnd Jrrdiſchem Liechte/ das muß
auß der Theologia kommen. Jch rede aber nicht von
der licentialiſchen oder Doctoraliſchen Theologia (deñ
dieſelbige wird es nicht vermoͤgen:) Sondern von der hei-
Bligen

Dritter Theil deß
ligen Biblia/ von den Buͤchern deß alten vnd newen Te-
ſtaments/ welche in das Hauptbuch Apocalypſeos, zu-
ſammen gefaſſet vnnd geſchloſſen ſind/ vnnd weil ſich alle
Theologi gerecht vnd falſche auff die heilige Biblia be-
ruffen/ ſo rede ich noch neher zum Grunde. Nemlich/
daß das einige Buch Apocalypſeos ein Anfang Mittel
vnd Ende ſey/ der gantzen heiligen Schrifft vnd der gantzẽ
Theologiæ, vnangeſehen/ ob es gleich nach der zahl dz letz-
te iſt/ vnd von vielen Doctoraliſchen Theologen auß der
Biblia verworffen vnd fuͤr vnnoͤtig geachtet worden iſt.
Letzlich rede ich auff das negſte/ darin die gantze Vera
Theologia ſtehet/ Nemlich in der Zahl deß Thieres vnnd
ſeines Namens/ wer ſolche Zahlrechnen vnd verſtehen kan/
der lernet ſich ſelber kennen vnd alle dinge/ vnd iſt ein The-
ologus vnd hat Veram Theologiam, darvon ich mit Al-
berto Magno ſage/ das ſie Magiſtra &amp; Domina ſey/
Omnium ſcientiarum &amp; facultatum. Hie iſt Weißheit/
wer Verſtandt hat/ der vberlege die Zahl deß Thieres/ deñ
es iſt eines Menſchen Zahl Apocal: 13. Vnd ſeine Zahl iſt
666. Nun dieſe Theologia von der Zahl deß Thieres vnd
ſeines Namens/ darin die gantze Theologia vnnd alle fa-
culteten begriffen ſeind/ iſt die aller eltiſte. Sie iſt ehe dann
der Luther/ ehe dañ der Mahomet, ehe dann der Bapſt/ ehe
dann alle Philoſophi, Medici, Phyſici, Jurisperiti. Jch
bitte dich trewhertziger Leſer/ vrtheile mich nit Parteyſch/
vnd begehre nicht daß ich einen ſol loben vnnd den andern
ſchelten/ es wuͤrde dir nichts damit gedienet ſeyn. Du muſt
ſelber dahin gebracht werden/ daß du dich ſelber pruͤfeſt/ vñ
auch andere wz du vnd ſie ſeind/ wz du vnd ſie verſteheſt/ etc.
Jch fuͤhre dich weder zum Luther noch zum Mahomet/
noch

Gnothi Seavton.
noch zum Bapſt/ noch zu andern Secten/ Sondern
ich weiſe dich zur Zahl deß Thieres vnnd ſeines Namens/
das iſt zur heiligen Biblia. Lerneſtu dieſelben verſtehen/
vnnd die Zahl rechnen/ ſo kenneſtu dich ſelber/ dir iſt bald
geholffen/ du koͤmpſt zu dem vnbeweglichen Grunde/ da-
fuͤr du GOTT im Himmel dancken wirſt/ ſeind nun die
Lutheriſchen/ Mahometiſchen/ Baͤpſtiſchen recht/ ne-
ben andern Secten/ ſo werden ſie in jhrer Warheit beſte-
tiget. Seind ſie aber falſch/ ſo werden ſie in Sanfft-
muth vberwieſen/ daß ſie zum rechten Wege geleitet wer-
den.
Alſo ſollen wir handlen mit vnſern Bruͤdern/ im gantz
Europa/ Ja in der gantzen Welt/ Nemlich die da recht
vnnd warhafftig ſeind in der Warheit/ mit guten Buͤ-
chern beſtetigen vnnd gewiß machen. Die da aber jrren
vnnd gejrret haben/ freundtlich vnterweiſen/ daß ſie zum
rechten Wege kommen moͤgen/ darvor werden ſie vnns
lieben vnnd nicht haſſen.
Denn was iſt doch in dieſer Welt nůtzlichers/ als ſich
ſelbſt erkennen? Vnd was iſt nothwendigers als das erken-
nen/ darauß wir genommen vnnd geſchaffen ſeind? Wir
ſollen nicht Parteiſch ſein/ nicht auff gut bereden glauben/
keiner den andern verdammen/ wer weiß was recht oder
falſch iſt? Keiner nicht/ ſeind wir recht/ ſo thun wir es nit/
ſeind wir falſch ſo vermoͤgen wir vnſere Bruͤder nit zu vr-
theilen/ laſſet vns zuvor rechnẽ lernen/ die Zahl deß Thires/
dz iſt/ laſſet vns zuvor ware Theologos werdẽ/ dz iſt/ in der
Liebe wandeln/ ſo wird keiner ſeinen neben Menſchen ver-
dam̃en/ vm̃ deß glaubens willen/ ſondern vielmehr auff den
B ijrechten

Dritter Theil des
rechten Weg bringen helffen/ es ſey mit vermahnen/ ſchrei-
ben oder predigen/ etc. Wie viel haben ſich ſelbſt eroͤffnet
vnd an Tag geben/ daß ſie keine Theologi geweſen ſeind
vnd daß ſie ſich ſelbſt nie erkandt haben/ in deme ſie die an-
dern mit glauben genoͤtiget/ viel getoͤtet/ verfolget verjaget
haben/ auch ſie Ketzer vnd Schwermer genennet/ haben
nicht geſehen noch verſtanden die Art Chriſti/ dz kein gleu-
biger den andern/ kein Schaff das ander nicht toͤdten/ ſon-
dern nur die Hunde/ die Woͤlffe ſolches zu thun pflegen/
darumb ſollen wir einer jeden Secten jhren Herrn laſſen
ſtehen/ vnd nicht eines andern Knecht richten/ auch nicht
das Vnkraut vor der zeit außgetten/ wir moͤchten darvor
den Weitzen ergreiffen/ wir ſind alle vnter Gott vnd Chri-
ſto boͤſe vnd gute/ wer wil ſeiner Gewalt widerſtehen/ vn-
terfangen wir vns aber einer Gewalt/ vnd ſetzen vus zum
Richter vber vnſern Negſten/ ſo muͤſſen wir Antwort
darfuͤr geben/ ob wirs gleich gut gemeint haben/ vnnd
vmb das Hauß Gottes geeyfert/ ſo iſt es doch nicht auß
der Theologia das iſt auß dem H. Geiſt gegangen. Es
moͤchte jemand ſagen/ du weiſſeſt auff die heilige Biblia/ die
haben wir ſo wol als du/ vnd leſen ſie auch wie du/ Oder
meineſtu/ das in ſo langer Zeit nicht gelehrte Leute gewe-
ſen ſeind/ die da auch den Verſtand der H. Schrifft gehabt
hetten/ das Gnothi Seavton fuͤrzugeben/ ſo es von noͤthen
geweſen were/ ſolten wir erſt von dir lernen? Reſponſio.
Jch kan vnd wil niemandes etwas newes lernen/ ich wei-
ſe nur zu dem/ das ein jeder vor hat vnnd das in jhm iſt/
aber dem Einfeltigen vnbekandt/ vnnd nehme zum Zeug-
niß vnd Grundfeſt die heilige Schrifft/ darauß ſolches alles
kan ſtarck bewieſen werden. Vnd ſagen das ſehr viel Ge-
lehrter

Gnothi Seavton.
lehrter Leute geweſen ſeind/ vnd noch ſeind/ die einen groſ-
ſen Verſtand der heiligen Schrifft gehabt vnd auch ſolchen
Grund hetten/ fůr geben koͤnnen/ habens auch vielleicht
gethan/ iſt aber in Druck nicht kommen/ man hat es nicht
laſſen paſſiren/ es iſt ſolche Warheit verdaͤchtig geweſen/
bey dem geringverſtendigen Man/ hat nicht Augen gehabt
zuprůfen die Geiſter/ auß furcht der Ketzerey/ ſeind die Bů-
cher vnd/ Schrifften vngedruckt blieben/ Wie den Paulo
Lautenſack widerfahren/ welcher dieſen rechten waren vn-
beweglichen Grund/ durch Mahlwerck vnnd Schrifften
klaͤrlich gefaſſet vnd den Gelehrten zu Wittenberg vor 30.
Jahren offerirt, vnd gebeten man wolle es publiciren. Jſt
aber nicht fortgangen. Dieſer Paulus Lautenſack hat
den Apocalypſin/ vnd durch jhn die gantze heilige Schrifft
Compendioſe fůrgelegt/ vnnd auß der Wurtzel die Zahl
deß Thieres gerechnet/ als ein rechter warhafftiger Theo-
logus, wie ſeine Schrifften außweiſen/ aber noch nicht im
Druck verfertigt ſeind. Was iſt dem Theophraſto Pa-
racelſo widerfahren/ man nimbt nur ſeine Philoſophicos
Libros an/ aber ſeine Theologiam wil noch dieſen Tag
niemand foͤrdern helffen. Sie hieſſẽ es Zauberey/ Ketzerey/
vnd iſt doch in der Warheit/ nichts anders/ Als die reine
vngefaͤlſchte Schrifft der Propheten vnd Apoſteln/ nach
der Zahl deß Thieres vnnd ſeines Namens fůrgeben vnd
geſtudiret. Es moͤgen auch wol mehr ſolcher fůrtreffli-
chen Leute geweſen ſein in Theologia vnnd Philoſophia
die mir vnbekandt ſeind (denn nicht alle ſeind mutig
ſo auff der Stechbahn herumbher reiten) ſondern auch ſo
da zum Fenſter herauß ſehen/ das iſt/ nicht alle Gelehrte
haben geſchrieben/ wie dieſe zwene treffliche Maͤnner/
B iij(welche

Dritter Theil des
(welche die Welt Fantaſten vñ Narrẽ heiſt) ſondern habẽ dẽ
Verſtandt bey ſich in geheim verborgen/ vmb der vndanck-
baren Welt willen/ ſolches alles ſag ich darumb/ das diß
mein Gnothi Seavton nichts newes ſeyn/ vnd das zu al-
len zeiten neben der Luͤgen die Warheit vnd neben dem fal-
ſchen das gerechte auffwaͤchſet/ wie dann in einem jeden
Menſchen dz gute vnd boͤſe beyſam̃en gefunden wird/ zwe-
ne Sahmen ein guter vnd ein boͤſer/ deñ er iſt ja der verbot-
tene Baum in medio horti, ſo du dich anders wilt kennen/
darvon er nicht ſoll den Todt eſſen. Die Erkentniß ſei-
ner ſelbſt/ hat Adam auß dem Paradeiß getrieben/ durchs
Liecht der Natur/ das ſo ſtarck in jhm war/ das war die
Schlange/ ſo bey dieſem Baume wohnet/ Ließ das
nuͤtzliche Buͤchlein De Arbore ſcientiæ boni ac mali
Deutſch vnnd Lateinſſch/ alſo muß die Erkentniß ſeiner
ſelbſt/ den Menſchen widerumb fuͤhren vnd bringen in den
Himmel/ in alle himliſche Weißheit/ das iſt/ das Liecht/
der Gnaden in Chriſto Jeſu/ das iſt/ die himliſche Schlan-
ge muß die jrdiſche Schlange verſchlingen/ wie die Schlãg
Moyſi verſchlang deß Jambers Schlange/ den Gnade
iſt maͤchtige als Natur/ etc. Mich jammert der Blinden
geringverſtendigen Theologen, die da diß Buͤchlein de
Arboreſcientiæ boni &amp; mali weder kennen noch verſte-
hen/ wie ſie doch predigen moͤgen vom alten vnnd newen
Menſchen/ von Adam vnd Chriſto/ darin Geſetz vnd Ev-
angelium zuſammen gefaſt iſt/ ſagen auch/ es ſey ein new
Ding/ newe Lehre. Ohetten ſie die Biblia beſſer geleſen/
ſo wuͤrden ſie in ſolcher Finſterniß vnd Blindheit nicht ſte-
cken/ Sie kennen ſich ſelber nicht/ weder von jñen noch von
auſſen/ dieſen Punet guthertziger Leſer mercke mit Fleiß/
welcher Lehrer/ Prediger/ Præceptor Buch etc. Dich nit

Gnothi Seavton.
weiſet zu dir ſelber/ der wil dich verfůhrẽ in allen Jrthum.
Welcher dich aber durch ſein ſchreiben/ predigen/ lehren
zu dir ſelber weiſet vñ leitet/ der iſt gerecht/ vnd bringet dich
zum rechten Weg/ ſo du jhme nur folgeſt. Die gantze Bib-
lia vñ alle trewe Lehrer/ fuͤhren dich zur Zahl deß Thieres/
die da iſt 666. Kenneſtu das/ ſo kenneſtu auch dich ſelber
vnd alle dinge/ deßgleichen thun Lautenſack vnd Paracel-
ſus mit all jhren Schrifften. Jtem Taulerus fuͤhret den
Menſchen zu jhm ſelber/ was wil dich einer lernen die zeit
ſeines Lebens/ als nur ſich ſelbſt erkennen/ vnd das/ darauß
er genommen vnd gemacht iſt. Die Menſchen ſind ſo finſter
als ſie jmmer wollen/ dennoch iſt darneben auch das Licht/
welches mit auff waͤchſet zu allen zeiten/ wie auff einen A-
cker/ Weitzen vnd Vukraut/ bißweilen wird die Finſterniß
gar zu dicke/ das man vom Liecht nichts mehr ſihet/ alſo die
Philoſophia vom Gnothi Seavton wird von vielen ein
new ding geacht/ vnd iſt doch nicht/ dem auch zu vnſern zei-
ten/ ſolches in vielen bekant geweſen/ wir wollen es aber nit
annehmen/ wie dann der Lautenſack/ der Paracelſus vnnd
andere mehr nit angenom̃en worden ſeind/ auch viel hoch-
gelehrter Leute fůrgeben in Theologia verachtet worden
iſt/ durch blindheit der Weltgelehrten/ die ohne dz Gnothi
Seavton gedencken gelehrt zu werden/ welches doch vn-
muͤglich iſt. Eins muß ich noch erwehnen/ auch zu vnſern
zeiten/ der war ein Profeſſor Juris zu Leiptzig vor 30. Jah-Scripſit
com̃en-
tarium
de con-
tractib-
per axi-
omata.
ren/ 10. Jahr nach einander/ mit Namen Petrus Loriot-
tus/ ein Jtalus/ iſt mir recht ein Gallus/ der hat ſich gegen
einem Fuͤrſten erbotten/ er wolle jhn durch Theologiam
vnterweiſen/ vnd ſo weit bringen/ das er alle Gelehrten in
ſeinem Lande/ ja im Roͤmiſchen Reiche vbertreffen ſolte/
aber

Dritter Theil deß
aber es iſt durch die Weltgelehrten ohne zweiffel verhin-
dert worden/ die ſich ſelber nicht kennen noch die Zahl deß
Thieres zurechnen begehren. Sein ſchreiben an den Chur-
fuͤrſten zu Sachſen etc. Hertzogẽ Auguſtum/ hochloͤblicher
ſeliger Gedechtniß/ lautet alſo/ darauß man ſehen kan/ das
zu allen zeiten gelehrte Leute verhanden ſeind/ ſie werden a-
ber nit auffgenom̃en noch zugelaſſen/ vñ dz diß mein Gno-
thi Seavton auß der H. Schrifft gar nichts newes ſey.
PETRUS LORIOTTUS AUGUSTO
Principi Salutem.
EWer Churfůrſtlich Gnaden/ die ſolwiſſen/ dz Gott
Liecht vnd Finſterniß ſchaffet vnd auß dem Liecht
Kinder Gottes/ auß dem Finſterniß aber/ Kinder
deß Teuffels. Damit er aber auß dẽ Kindern der Finſterniß
Kinder deß Liechts machen/ ſo thut ſeine goͤttliche Majeſtet
nicht ſolches in einem Huy oder Augenblick/ (wie jhm doch
wol muͤglich were/ ſo er wolt) Sondern leſſet den Glantz
ſeines Liechts in die Finſterniß ſcheinen/ durch ſolchen ein-
ſchein deß goͤttlichen Liechts/ werden die Finſterniß/ ſo da
todt weren lebendig. Das Leben aber/ dz ſie durch den ge-
melten Einſchein deß goͤttlichen Liechts entpfangen haben
iſt noch zur zeit eine Finſterniß vnnd boͤß Leben/ Sinte-
mahl vns newlich auß der Finſterniß iſt kommen/ vnd der-
Epheſ. 2.halben von Natur Finſterniß iſt/ Darumb ſie dann Kin-
der deß Zorns genent werden. Auff das nun GOTt/
ſo das Liecht iſt/ vnnd keine Finſterniß in jhm hat/ ſolche
der Finſterniß Boßheit allmaͤhlich außwurtzele/
vnnd endtlich gantz vnnd gar zu nicht mache/ So
geuſt er ſolchen Glantz ſeines Liechts durch etzliche vn-
terſchiedliche Staffeln oder Gradus deß Liechts in
die

Gnothi ſeavton.
die Finſternuͤß. Derohalben nennet jhn die Schrifft Pa-Jac. 1.
trem luminum, durch dieſe Staffeln verſtehet man ei-
gentlich/ was die 70. Wochen Danielis ſeynd/ Jtem/Dan. 9.
Warumb Chriſtus in der 72. Wochen gelitten habe/ ge-
ſtorben vnd aufferſtanden ſey. Jtem/ die Zahl deß Men-Apoe. 13.
ſchens vnd deß Thieres/ welche iſt 666. Jtem Warum̃
die Schrifft ſaget/ das deß Menſchen Leben ſol 120.Geneſ. 6.
Jahr. Jtem/ was ſey das Thter das 7. Haͤupter hatApoc. 13.
vnd 10. Hoͤrner/ Deßgleichen die 24. Eltiſten vor dem
Laͤmblein niederfallen. Jtem/ die 4. Thier ſo da ruͤcklich
vnd fornen Augen haben. Vnd damit ich E. Churf. Gn.
gnedigſten Befehl nach/ den Nutz meiner vbergebenen
Taffeln (ſo viel durch Schrifft vnd abweſend zuerklaͤren
muͤglich) auffs kuͤrtzeſte anzeige/ So iſt eigentlich vnnd
gantz gewiß/ wer die obgemelten Staffeln deß Liechts/ ſo
den in gedachter Staffeln oder Rechnunge/ notduͤrfftig-
lich dargethan/ von Anfang biß zum Ende zehlen kan/ der
wird nicht allein die allerheimlichſten vnnd ſchwereſten
Spruͤche verſtehen vnd außlegen koͤnnen/ ſondern auch der
gantzen Natur Grund vnnd Eigenſchafft/ darumb ſich
Philoſophi bißhero hefftig bekuͤmmet/ grůndlich verſtehẽ.
Sintemal er darauß ſehen vnd lernen wird/ was die Ewi-
ge Goͤttliche Mayeſtet fůr 100000. Jahren gethan hat/
vnd vber 100000. Jahr thun wird. Warumb Chriſtus
Gottes Sohn warhafftiger Gott/ die menſchliche Natur
an ſich genommen/ geſtorben ſey/ etc. Warumb der Teuf-
fel GOtt den Vater/ GOtt den Sohn/ vnd Gott dem
Heiligen Geiſte/ ſo hefftig widerſtrebt. Warumb Gott
ſeinen Geſchoͤpffen widerwertige Eigenſchafften einge-
pflantzet/ dem Fewer die Hitze/ dem Waſſer die Kaͤlte/ ei-
Cnem

Dritter Theil des
nem Winde die Feuchtigkeit/ denn andern die Doͤrre/
dem Monden/ daß er eine Zeit halb/ die andere gantz/ jetzt
groß/ dañ kleiner/ jetzt ein wenig/ dann gar nichts geſehen
wird. deßgleichen warumb die Sonne deß Nachts nicht
eben ſo wol als deß Tages geſehen wird/ Jtem/ warumb
die Planeten ein jeder ſein ſonderlichen Lauff haben. Sol-
ches alles vnd dergleichen gnedigſter Churfuͤrſt iſt der Nutz/
der vberantworten Rechnunge.
 Die Vrſach warumb mich die Theologi vnbil-
lich excommuniciren wollen.
ES ſtehet geſchrieben/ Apoc: 13. Hie iſt Weißheit/
wer Verſtandt hat/ der reche die Zahl deß Thieres/
denn es iſt eines Menſchen Zahl vnnd ſeine Zahl iſt
666. Solche Zahl hat jhrer keiner biß anhero gerechnet/
noch zurechnen vnterſtanden. Dieweil aber die Schrifft
klar ſaget/ das allhie die Weißheit ſey/ vnnd darneben ge-
beut/ daß der/ ſo Verſtandt habe/ ſolche rechnen ſolle. So
hab ich ſolcher Zahl mit hoͤchſtem Fleiß nach gedacht/ vnd
nicht auß meinem eigenen Kopffe/ wie man mir ſchuldge-
ben moͤchte/ ſondern außgruͤnde der Heiligen Schrifft ſol-
che Zahl funden. Thue dieſelbe E. Churfuͤrſtl: Gnad.
hierneben in vnterthaͤnigkeit zuſtellen/ mit bitte/ E. Churf.
Gn: wollen jhr ſolche durch mich erklaͤren laſſen/ als dann
werden E. Churfuͤrſtlichen Gn: befinden/ das es nicht
mein Traum iſt wie ſiehs wol moͤchte anſehen laſſen/ ſon-
dern der einige Weg dardurch nicht alleine alle zwyſpalt der
Religion auffgehaben/ ſondern auch die Tůrcken/ vnd an-
dere Vnchriſten/ in Chriſtlich en Glauben gebracht werden
moͤgen.
Dieſer

Gnothi Seavton.
Dieſer Calculation deß Thiers vnd Menſchens/
oder dieſer numerus, lernet aller dinge Anfang vnd Ende/
vom Liecht vberſich ohn ende/ vnd von Abgrunde vnterſich
auch ohn ende/ von der Sonnen/ dem erſten ſehenden leben-
digen Thiere/ biß auff den Wurm das letzte Thiere/ vnnd
wie ſich auß der erſten materia deß Liechts vnd Finſterniß
der Wind generire, auß dem Winde die Bewegunge/ auß
der Bewegunge das Fewr/ auß dem Fewr der Rauch/ auß
dem Rauche das Waſſer/ auß dem Waſſer die Erden/ auß
der Erden das grůnen/ Jtem/ warumb GOtt erſtlich die
Sterne/ darnach die Fiſche/ zum dritten die Vogel/ zum
vierdten die vierfůſſigen Thiere/ vnd endlich den Menſchen
geſchaffen habe/ von welchem wie Jacobus am 3. Saget/
alle Naturen der wilden Thiere/ der Vogel/ der krichenden
Thier vnd Fiſche gezeuget werden vnnd gezeuget worden
iſt/ mit dieſer Ordnung wie folget?
                                                                      1                                     2                                     3                                     4                                     5                                     6                                     7                                     8                                     9                                     10                                     11                                                                                                       Sonn                                     Sonn                                     Sonn                                     Sonn                                     Sonn                                     Sonn                                     Sonn                                     Sonn                                     Sonn                                     Sonn                                                                                                                                                                                 Mond                                     Mond                                     Mond                                     Mond                                     Mond                                     Mond                                     Mond                                     Mond                                     Mond                                                                                                                                                                                                                      Stern                                     Stern                                     Stern                                     Stern                                     Stern                                     Stern                                     Stern                                     Stern                                     120. Jahr
deß                                         Men-
ſchen                                         Leben
Gen. 6.                                                                                                                                                                                                                      Wurm                                     Wurm                                     Wurm                                     Wurm                                     Wurm                                     Wurm                                     Wurm                                                                                                                                                                                                                                                           Fiſch                                     Fiſch                                     Fiſch                                     Fiſch                                     Fiſch                                     Fiſch                                                                                                                                                                                                                                                                                                Schlang                                     Schlang                                     Schlang                                     Schlang                                     Schlang                                                                                                                                                                                                                                                                                                                                     Vogel                                     Vogel                                     Vogel                                     Vogel                                                                                                                                                                                                                                                                                                                                                                          Loͤw                                     Loͤw                                     Loͤw                                                                                                                                                                                                                                                                                                                                                                                                               Ochſe                                     Ochſe                                                                                                                                                                                                                                                                                                                                                                                                                                                    Menſch                                                              
C ijVnd

Dritter Theil deß
Vnd ſo E. Churf. G. begehren/ wil ichs muͤndlich
vnd ſchrifftlich erklaͤren/ das nicht durch mein ſchreiben die
Vngelehrten calumniren/ vnd durch ſolche declararation
E. Churf. Gn. dahin bringen/ das E. Churf. Gn. nicht
alleine Fůrſten/ ſondern auch andere die Allergelehrteſten
in Geiſtlichen vnd weltlichen Sachen mit Verſtendnuͤß
vbertreffen ſollen. Dann ich in keinem Wege den Chriſt-
lichen Glauben entgegen/ ſondern ich lehre die dinge/ die
bißanhero vnbekandt geweſen/ welche ſo ſie einmal an tag
kommen/ werden ſie nicht allein die Chriſten/ ſondern auch
die Tůrcken den Chriſtlichen Glauben anzunemen dringẽ.
Tuæ celſitudinis
obſequentiſſ:
Petrus Loriottus.
DJeſe drey Exempel hab ich hieher ſetzen wollen/
das menniglich ſehen moͤge/ wie dos Gnothi ſe-
avton, cognoſce teipſum, Erkenn dich ſelbſt/
nichts newes ſey/ ob ichs gleich ein new Gnothi ſeavton
heiſſe/ ſo geſchichts doch nur propter ignorantiam ho-
minum, vñ derer Lerer/ ſo auch bißanher darvon geſchrie-
ben vnd nit getroffen haben. Es iſt nichts newes (ſag ich)
es iſt in einem jedẽ/ ſie habens alle in jnen/ vom erſtẽ biß zum
letzten Menſchen/ aber nicht alle wollen es erkennen. Dar-
nach melde ich ſolche Exempel darumb/ das ich dardurch
bezeuge/ wie da die Theologei ein Brunquell vñ vrſprung
bleibe von Anfang der Welt/ zu aller himliſchen vnd jrrdi-
ſchen Weißheit zu beyden Lichtern der natur vnd Gnaden/
vnd

Gnothi ſeavton.
vnd daß zu allen Zeiten ſolche Warheit ſey vbel auffge-
nommen worden. Wann Chriſtus koͤmmet perſoͤnlich/ o-
der in den ſeinen/ ſo muß er ein Schwermer/ Ketzer oder
Teuffel ſeyn/ vñ wehnen noch die Menſchen ſie thun Gott
im Him̃el einen dienſt daran/ weñ ſie Chriſtum die warheit
verfolgen/ die Lůgen foͤrdern. Jſts nicht zuerbarmen/
daß die vernůufftige Creatur der Menſch/ den weder keñen
noch annehmen wil/ der ſie geſchaffen hat/ der ſie erloͤſet
hat. Er kam in die Welt/ vnd die Welt iſt durch jhn ge-
macht/ Johan. 1. vnd die Welt kennet jhn nicht. Jſt ſo
viel/ Das Wort ward Fleiſch/ GOTT wird Menſch.
Koͤmmet in die Welt/ wohnet vnter vns Menſchen/ vnd
der Menſch iſt durch jn geſchaffen/ vnd die Menſchen wol-
len jhn nicht hoͤren kennen noch annehmen. Solches iſt ge-
ſchehen bey den Juͤden/ geſchicht jtzt/ vñ wird noch geſche-
hen. Welche jhn aber auffnemen/ denen gibt er gewalt Kin-
der Gottes zu werden/ die an ſeinen Namen glaͤuben. Wel-
the newgeborne warlich nicht auß dem willen deß fleiſches/
noch auß dem Geblůte/ noch auß dem Willen deß Man-
nes/ ſondern auß Gott gebohren ſeyn. Solche Renati
ex Deo erkennen Gott vnd ſich ſelber/ ſchreiben vnd pre-
digen darvon/ nehmen es mit frewden an/ ſcheiden ſolche
Warheit von der Luͤgen/ ſolch groß Liecht von der Fin-
ſternuͤß. Sehen gar wol/ daß die Heilige Schrifft eine
Magiſtra vnd Domina bleibe/ aller Artium, Scientia-
rum &amp; Facultatum
Es iſt vor zwey oder drey Jahren vngefehrlich ein
Buͤchlein in Druck außgangen/ heiſſet Encyclopœdia
Paracelſica Chriſtiana, fůhret einen groſſen Tittel/
iſt aber nichts darhinter/ wil auch weiſen allein zur Hei-
C iijligen

Dritter Theil deß
ligen Schrifft/ das man alle Weißheit darauß lernen ſoll/
welches nicht vnrecht wehre/ ſo man die gar nuͤtzlichen
Heydniſchen Bůcher nicht gantz verwuͤrffe. Der Au-
thor wil die heilige Biblia vnnd den Theophraſtum gar
hocherheben/ machtes gern gut/ machts aber nicht gut.
Denn der Biblia vnd Theophraſto ſehr viel dinge zuge-
ſchrieben werden/ das ſich im grunde viel anders befindet/
dann daſſelbe Buch Encyclopedia jrret beydes im Liecht
der Natur vnd auch im Liecht der Gnaden. Solte The-
ophraſtus in Philoſophia &amp; Theologia nicht beſſer ge-
ſchrieben haben/ denn wie in demſelbeu citirt wird/ er were
nicht einer Nuß werth/ das ſag ich allein darumb/ nicht das
ich luſt habe dieſen Authorem zuſchelten/ oder anderer
Leute Arbeit zu tadeln/ (wir ſeind alle Menſchen) ſon-
dern das mich die Liebe treibet/ gegen meinen Nechſten/
ja das ichs nothwendig achte/ meinen Bruder zuermah-
nen/ die Augen ſelber auff zuthun/ vnnd zuſehen/ was
man drucke/ kauffe/ leſe etc. So das Gnothi Seavton,
Cognoſceteipſum, nicht im ſchwange gehet. Der mille
Artifex der Teuffel verblendet die Menſchen/ daß er jhm
leſſet ſeine Augẽ außſtechen/ vñ ſich vnterſtehen zuſehen mit
frembder Leut Augen/ deuchtet jhn gar gut ſeyn/ citirt au-
thoritates in allen Faculteten gleubet auff gut bereden/
ſine interna experientia, beruhet auff falſchen Bůchern
gefelt jhm beſſer/ daß er ſpreche/ alſo hat dieſer Lehrer/ D.
etc. Darvon gehalten/ geſchrieben/ es wirds niemand beſ-
ſer machen/ darbey wil ich auch bleiben. O Leſer erkenne
dich ſelber/ ſo wirſtu mir im geringſten nicht zu wider ſeyn
koͤnnen/ dann ich ſchreibe die Warheit/ die da iſt in mir vnd
in

Gnothi Seavton.
in dir/ vnd in der heiligen Schrifft begriffen/ vnd beſchloſ-
ſen. Fůrwar der Menſch kan die Zeit ſeines Lebens nichts
anders ſtudiren noch lernen/ denn nur ſich ſelber/ das iſt/ das
jenige das in jhm iſt/ vnnd das darauß er genommen iſt/ vnd
gemacht. Auch kan kein Warhafftiges Buch auff die
Welt kom̃en/ das nicht in ſich ſchlieſſe noch begreiffe/ Gott
vnd den Menſchen/ (wiewol Gott vnbegreifflich bleibet/)
Ja den einigen Menſchen/ der ein Creatur iſt aller Weſen
im Himmel vnd auff Erden/ vnd nicht weniger als Gott
ſein Schoͤpffer. Kenneſtu den ſo kenneſtu auch alle din-
ge.
Ein wahrer Theologus der da wil ſtudiren vnnd ler-
nen den Geneſin/ das Buch von der Schoͤpffung aller din-
ge/ der lieſet vnd ſtudiret ſich ſelber/ das iſt/ dz darauß er ge-
genommen vnd gemacht iſt/ vnd das in jhme iſt/ dañ er iſt ja
das/ darauß er gemacht iſt/ er iſt auß der Welt gemacht/
darumb iſt er wie die Welt/ vnd iſt die kleine Welt/ vnnd iſt
ein HErr vber die Welt/ deñ alle ding ſind vnter ſeine Fůſ-
ſe gethan/  Fiſch im Meer/ Vogel vnter den Him-
mel/ Pſalm. 8. Er iſt auß Gott gebohren/ darumb iſt er ein
Kind Gottes/ darvon die Schriff zeuget: Ego dixi, Dij
eſtis vos &amp; filij excelſiomnes. Dz iſt ein verzweiffelter an
Gott vñ der Natur/ der dieſe treffliche dinge in der Schrift
nicht forſchet noch gleubet/ im Anfang Schuff Gott Him-
mel vnd Erden/ vnd am ſechſten Tage/ nach allen Creaturẽ
ſchuff Gott den Menſchen/ auß dem Erdenkloß/ vnd bließ
jhm ein/ den lebendigen Athem in ſeine Naſen/ Alſo ward
der Menſch ein lebendige Seele/ das iſt/ der Menſch iſt ge-
macht/ auß dem limo terræ vñ auß dem Spiraculo vitæ/
auß dem zeitlichen vnnd auß dem ewigen oder wie der ge-
meine

Dritter Theil deß
meine Hauffe ſaget/ Auß Leib vnd Seele iſt der Menſch/
zuſammen geſetzt: Der Apoſtel erklaͤret ſelber/ daß der
Menſch ex duplici limo genommen vnnd gemacht
ſey/ 1. Theſſ. 5. 2. Cor. 5. 1. Johan. 3. 4. Rom. 5. 1.
Cor. 15. Dann die Heilige Schrifft iſt gnugſam ſich
ſich ſelber außzulegen/ vñ zuerklaͤren/ iſt ohne noth menſch-
liche Gloſſas zuſuchen. Der limus terræ iſt dieſe groſſe
ſichtbare Welt/ auß Himmel vnd Erden/ auß Fewr/ Er-
den/ Waſſer vnd Lufft/ in ein Machinam zuſammen ge-
ſetzt/ darauß iſt der ſterbliche Menſch genommen/ iſt zwie-
fach/ leiblich ſichtbar/ Geiſtlich vnſichtbar. Den Leib hat
er von der Erden vnd Waſſer/ darumb nimbt er Speiß vñ
tranck von jhnen. Die Seel iſt vom △ vnd lufft/ iſt der ſy-
deriſche Geiſt/ darumb wechſet dem Menſchen ſeine ſpeiſe
auß dẽ △ deß Firmaments/ als Kuͤnſte/ Handwercke/ ſpra-
chen/ etc. Der ewige Menſch iſt durchs ſpiraculum vitæ,
auß dem Mund Gottes gangen/ deñ er hat vns von ſeinẽ
Geiſt geben. Der erſte Menſch iſt von der Erden/ vnd iſt
natuͤrlich/ der ander iſt von dem Himmel himliſch. Alſo hat
der Allmaͤchtige Gott vnd Schoͤpffer Himmels vñ Erdẽ/
vnd alles was drinnen iſt zu einem Menſchen gemacht/
die groſſe Welt iſt worden ein kleine Welt. Alſo treget
der Menſch eben das in ſich/ darauß er genommen
vnd gemacht iſt. Auß der Welt iſt er vnnd tregt die Welt
in ſich/ vnnd die Welt hebt vnd tregt jhn/ vnnd er treget
GOTT oder den Geiſt GOttes in ſich/ vnd GOTt
hebet vnnd treget jhn. Lerne die Huͤtten Moiſis er-
kennen/ ſo erkenneſtu dich vnd GOTt/ vnnd alle Ding
in dir vnnd in GOtt/ ſo verſteheſtu auch Apoc. 21. Si-
he da die Huͤtte Gottes bey den Menſchẽ/ etc. Auß ſolcher
Erkentnůß

Gnothi Seavton.
erkentniß koͤmmet nicht allein Vera Theologia, ſondern
auch Aſtronomia, Philoſophia, Phyſica vnd alle Scien-
tiæ, denn ſolche dinge hat Gott eben ſo wol geſchaffen als
Theologiam. Aber ein falſcher Theologus/ der das
Gnothi Seavton, Cognoſce teipſum, in Geneſi nicht
ſuchet/ in ſeinem leſen vnnd ſtudiren/ der zeucht herfuͤr
Commentaria, Gloſſas hominum, Auguſtini, Ambro-
ſij, der alten vnnd newen Scribenten Buͤcher/ wil den
Verſtandt darauß nehmen/ ſpricht frey: Jch muß ja
der Leut Außlegunge nehmen/ die den heiligen Geiſt ge-
habt haben/ als der vnnd dergleichen als hetten die Maͤn-
ner ſo den textum Bibiliorum gemacht/ nicht den
heiligen Geiſt gehabt/ Nun er ſuchet vmbſonſt/ findet
nichts/ leſſets alſo darbey bleiben/ vermeinet was ſein
Scriptor, Lehrer oder Præceptor nicht verſtanden/ o-
der gewuſt/ es ſey vnmůglich weiter zu kommen/ gleich
als wehre GOTT geſtorben/ alſo hette GOTT
nicht alle Weißheit im Himmel vnnd Erden/ in die hei-
lige Biblia zuſammen gefaſſet/ vnnd als were die Biblia
nicht ſo reich vnnd vberfluͤſſig/ daß ſie ſich ſelber moͤchte
erklaͤren/ man muͤſte noch Menſchliche gloſſen daruͤber
machen/ kent alſo ſolcher Pſeudo Theologus ſich ſel-
ber nicht/ bleibet in ſeiner Finſterniß. Darumb wenn
das Liecht koͤmpt in die Welt/ ſo muß es ſolchen Leuten
eine Finſterniß ſeyn/ vnnd eine verfůhrunge/ Alſo ſtrafft
ſich ein jeder Blinder ſelbſt/ denn in ſeiner Blindheit wird
er geworffen in die Verdamniß.
Jtem ein wahrer Theologus ſo er lieſet vnnd ſtu-
diret dieſe Wort Geneſ: am 6. GOTT der HErr
Dpflantzet

Dritter Theil deß
pflantzet einen Garten in Eden/ vnnd ſatzte den Menſchen
darein/ den er gemacht hatte/ vnd ließ mancherley Baͤume
auffwachſen/ den Baum deß Lebens/ mitten im Gar-
ten/ darzu auch den Baum deß Erkentniß deß guten
vnnd boͤſen/ etc. Was lieſet oder lernet er anders
als ſich ſelbſt/ das iſt/ daß er in jhm hat/ Nemlich
das/ daß er ſelber iſt/ vnd das darauß er gemacht vnd ge-
nommmen iſt/ das iſt/ erkennet nichts als ſich ſelber vnnd
GOtt/ ſo hat er in aller Weißheit hie vnd dort genung/
Wie ich dann offtmahls ſchreibe/ O Menſch lerne
dich ſelbſt erkennen/ vnd GOTt/ ſo haſtu genug hie vnd
dort. Er iſt gemacht auß dem limbo terræ/ das giebt
jhm zweyfaches Paradeiß oder Luſt Garten. Einen
Sichtbaren/ euſſerlichen/ vnnd einen Vnſichtbaren
Geiſtlichen Garten. So iſt er nicht allein gemacht auß
dem Fiat/ Sondern auch auß dem Spiraculo Vitæ, daß
giebet jhn das ewige vnverborgenliche Paradeiß. Dar-
auß der Menſch aber gemacht iſt/ in daſſelbige iſt
er auch wieder geſetzt/ Darumb lautet der Text: Gott
machte einen Luſt Garten vnnd ſatzte den Menſchen
darein/ den er gemacht hatte. Siehe an dieſe groſ-
ſe Welt/ wo findeſtu einen ſolchen Garten/ da alle Hand-
wercke/ Kůnſte/ Sprachen/ Faculteten/ herfuͤr wachſen/
auß den Sternen/ da die Vier matrices jhre Fruͤchte
hergeben ohn vnterlaß/ da alle Monaten der hoͤchſte Som-
mer iſt/ der hoͤchſte Winter/ der hoͤchſte Lentz/ der hoͤch-
ſte Herbſt/ da nicht allein Tag vnd Nacht iſt/ ſondern al-
le ſtunden gehet die Sonne auff/ alle ſtunden ſtehet ſie im
Mittage alle ſtunden gehet ſie vnter. Alſo der Mond ſo er
vol iſt/ ab vnd zu nimpt/ in dieſem leiblichẽ Garten wachſen
alle

Gnothi Seavton.
alle dingeleiblich herfuͤr/ durch die Zeit/ das Auge ſihet
ſich nimmer ſatt/ das Ohr hoͤrrt ſich nimmer ſatt/ wo iſt
eine Zunge die allen Geſchmack in der Welt koſten moͤch-
te/ Wer kan alle dieſe groſſe Dinge gnugſam auß ſpre-
chen.
Auß dieſem Garten iſt der Menſch gemacht/ vnnd
in dieſen Garten iſt der Menſch geſetzt/ vnnd treget den
Garten auch in ſich/ vnnd wird von dem Garten geha-
ben vnnd getragen. Das andere jnnerliche vnſichtbare
Paradeiß/ oder Garten iſt inwendig im Menſchen wird
groͤſſer vnnd maͤchtiger denn die gantze Welt/ auß
dem der Menſch alle Ding nehmen kan/ (So er ſich
ſelbſt erkennet) was er nur gedencket/ auff dieſer Welt/
oder Erden/ Ob auch gleich die Erde nicht Frucht brech-
te/ So die Cabaliſtica Magia beweiſet.
Erkenne dich nur ſelber/ dann wir ſeind Engel vnd
Kinder Gottes deß Allerhoͤchſten/ darbey ich jetzunder
nicht weiter meldunge thun wil/ ſuche es an andern Orten
als im Paracelſo vnd in der heiligen Biblia/ vnd in deinen
inwendigen verborgenen Menſchen.
Das dritte Paradeiß/ iſt Ewig vnd Himliſch/ dar-
von lieſet die gantze Biblia/ das Reich Gottes iſt auch im
Menſchen/ darumb wir alle Tage bitten: Dein Reich kom
mekom-
me/ iſt die ewige Ruhe in dem newen Jeruſalem/ wie nach
gehaltenem Gericht/ auch alle Gleubigen mit der That er-
fahren werden/ ſo ſie ſich ſelber in Jeſu Chriſto erkandt
haben. Aber die vngleubigen ſollen fuͤhlen vnnd erfah-
ren/ die Ewige Vnruhe vnnd Finſterniß/ in welcher
ſie auff Erden gewandelt haben/ Vnnd den Sa-
D ijbath

Dritter Theil deß
bath verachtet/ auß GOTT in ſilentio nicht haben
warten wollen/ dargegen der falſche Theologus der
ſolche Schrifft ſtudiret vnnd lieſet iſt blind/ mag nicht
ſehen das helle Liecht/ wenn er ſtudiren ſol/ ſag ich/ Gott
der HErr pflantzet einen Luſt Garten vnd ſetzet den Men-
ſchen darein etc. Der ſuchet was ſeine Præceptores oder
Vaͤter darvon ſagen/ findet nichts/ oder ja eine Luͤgen/
begehret nicht weiter zu ſtudiren/ diſputiret deloco Pa-
radyſi, Es ſey vber den Monden/ denn die Suͤndfluth
hett es ſonſten hinweg gewaſchen/ iſt wie Jener der
ſeyn Roß ſuchte vnnd ſaß doch drauff/ ſprach zu einem
lieber haſtu nicht meine Grawe geſehen? Der antwor-
tet jhme/ du Narr ſitzeſtu doch drauff/ Alſo hette der fal-
ſche Theologus eben ſo wol das in ſich/ darauß er ge-
macht iſt/ er wil ſich aber ſelber nicht erkennen lernen/
begehret auch nicht das man jhn zu ſich ſelber leite vnnd
fůhre. Darumb dappet er wie ein Blinder an der Wandt
ſuchet hin vnnd wider bey den Seribenten eine Außlegung
nach der andern/ vnd was ſie ſagen das glaubeter/ als
wehren es eitel Oracula.
Alſo geſchicht vnns Armen Leuten/ daß wir das
Liecht bey der Finſterniß ſuchen wollen die Warheit auß
dem verlogenen Maul holen wollen/ vnnd GOTT
hette vnns Liechtes genug geben/ wir aber verzweiffeln
an GOTT vnnd wollen nicht erwachen in dem Scha-
2. Cor. 4.tze/ das GOTT in das jrrdiſche Gefaͤß gelegt hat.
Jtem der wahre Theologus nimbt fuͤr ſich zu leſen/ zu
ſtudiren Gen: 2.
Gott gebot den Menſchen vnd ſprach: Von allen
Baͤumen im Garten magſtu eſſen/ aber vom Baum deß
Erkent-

Gnothi Seavton.
Erkentniß deß guten vnd boͤſen/ mitten im Garten/ ſoltu
nicht eſſen/ den welches Tages du darvon iſſeſt/ ſolt du
deß Todes ſterben etc. Jtem/ die Schlange war liſtiger
auff dem Felde denn alle Thier vnd ſprach zum Weibe.
Das gantze Colloquium von der Verfuͤhrung durch die
Schlange etc. Was lieſet vnnd ſiudiret er anders/ denn
ſich ſelbſt/ das iſt/ das in jhm iſt/ daß er ſelber iſt/ vnnd
das darauß er gemacht iſt. Erkennet ſich ſelber vnndLege li-
bellum
de Arbo
reſcien-
tiæ bo-
ni &amp; ma
li.
helt es nicht vor ein præteritam hiſtoriam, ſondern ſie-
het/ das es in allen Menſchen vom erſten biß zum letzten/ al-
ſo ergehen außgenommen in zweyen nicht/ als in vnſern
Seligmacher Jeſu Chriſto/ vnnd in ſeiner allerheiligſten
Mutter Maria/ wie wir wol ſehẽ/ Matth. 4. Daß er dem
Sathan Widerſtandt thete/ nach Fleiſches inſt/ nach Au-
genluſt/ nach hoffertigen Leben/ dann er wolte nicht jhm zu
gefallen auß den Steinen Brodt machen/ wolte auch nicht
jhm zugefallen von der Zinnen deß Tempels fliegen/
in der Lufft gehen/ auch wolte er nicht dem Teuffel an-
beten/ 1. Joh. 2. Er ſiehet daß in dieſem Gebot Gottes alle
Gebot vnnd Geſetze ſtehen/ die gantze heilige Schrifft/
was der Menſch die Zeit ſeines Lebens thun vnnd laſſen
ſoll. So dargegen der Pſeudo Theologus von dieſen
dingen gar nichts weiß/ kent weder den Baum noch
Gottes Gebot/ weiß auch nicht/ wie der Baum deß Le-
bens vnd des Todes mitten im Garten ſtehen/ das iſt/ er-
kennet ſich ſelber nicht/ was er ſey/ Warumb er geſchaf-
fen/ worzu er erloͤſet ſey/ Worauß er gemacht ſey/ blei-
bet in der Finſterniß/ wůlet in der Schrifft herumb/ wie
eine Saw im Ruͤben Acker/ oder das noch erger iſt/
peiniget ſich mit den Menſchen Buͤchern/ biß in ſeinen
D iijleibli-

Dritter Theil des
Lege de
Surſum
corda
&amp; de
funda-
me: Sa-
pientiæleiblichen Todt/ iſt jhm recht/ Warumb wil er ſich nicht
erwecken laſſen/ in der Weißheit/ welche Gott vberflůſ-
ſigen in jhn geblaſen hat.
Ein ander Exempel/ im Anfang war das Wort/
vnnd das Wort war bey GOtt/ alle dinge ſind durch daſ-
ſelbe gemacht/ in jhm war das Leben/ vnd das Leben war
das Liecht der Menſchen/ vnd das Liecht ſcheinet in der
Finſterniß/ vñ die Finſterniß habens nicht begriffen/ er kam
in die Welt/ Joh. am 1. Was ſtudiret oder lieſet ein warer
Theologus im Evangelio Johannis vnnd in andern
Apoſteln/ oder Propheten anders/ als nur ſich ſelber/ vnd
das in jhm iſt/ daß er ſelber iſt von Natur vnd Gnaden/ vnd
das darauß er gemacht iſt/ das iſt/ er erkennet ſich ſelber/
vnd GOTT in Jeſu Chriſto/ vnd hat davon das ewige
Leben/ alle Himliſche vnnd jrrdiſche Weißheit/ vnnd kan
von keinen betrogen noch verfuͤhret werden/ dann er ſiehet
daß er eben das iſt/ vnd in ſich halte/ darauß er gemacht iſt/
das iſt/ durch Chriſtum iſt er gemacht/ darauß iſt das Leben
vnnd das Liecht in allen Menſchen/ vnnd erleuchtet alle
Menſchen ſo in dieſe Welt kommen/ aber das erkennet ein
ſolcher/ daß er nicht allein ein Kind Adæ/ das iſt/ der groſſen
Welt Sohn ſey/ Sondern auch ein Kind Gottes vnd ein
Miterbe Jeſu Chriſti/ denn die jhn annehmen/ denen gibt
er macht Kinder Gottes zu werden
Alſo erkennet er eine zwyfache Geburt in ſich/ eine
alte Natůrliche auß der Erden/ vnnd eine newe himliſche
auß GOTT in Chriſto/ denn wir ſind auß ſeinem Flei-
ſche/ vnnd Gebeine/ Epheſ. am 5. Capitel. Er erkennet
ſeine Gewalt vber das gantze Firmament/ vber die
gantze Natur/ wer auß GOTT gebohren iſt/ vber-
win-

Gnothi Seavton.
windet die Welt/ 1. Johann 5. Cap. Das iſt/ darauß
er gemacht iſt/ kan er vberherſchen. Denn ob er woldie
aͤrgſte Nativitet hette/ ſo kan er auß Krafft der Newen
Geburth/ jhme eine gute Nativitet machen/ das boͤ-
ſe Geſtirn von ſich ſchuͤtteln/ wie ein Eſel die Bremen/
wie weiter zu leſen/ in der Aſtrologia Theologizata.
Solte GOTT nun nicht hoch zu preiſen/ vnnd
zu loben ſeyn/ daß er vns durch die ander Geburt/ Krafft
vnnd Gewalt giebet/ den Himmel zu vberwinden/ das
iſt/ das boͤſe Geſtirn von vnns zu treiben/ vnnd in
dem Newen Sydere zu wandeln. Dargegen der falſche
Theologus lieſet vnnd ſtudiret den textum Johannis,
als gehe es jhn gar nichts an/ als ſey er weit von jhnen/
wil nicht wiſſen noch ſehen/ daß er auß dem limbo ter-
ræ ſey/ noch dem ſterblichen theile/ vnnd daß er eben
das in ſich habe vnnd trage/ darauß er gemacht iſt/ heiſ-
ſet es frembde Dinge/ iſt jhm ſelber frembd feind/ goͤn-
net jhm ſelber nichts. Auch wil er nicht wiſſen/ das Gott
ſein Spiraculum Vitæ æternæ in jhme geblaſen habe/
ſo wol als die Sonne auß dem Firmament das Spiracu-
lum mortale, vermeint es ſey nur den erſten Menſchen ge-
ſchehen/ ſaget es ſey durch den Fall verlohren/ vnnd ob es
gleich verlohren/ wil er doch von Chriſti Todt leiden vnnd
ſterben nichts halten/ dardurch alle verlorne Guͤter wider-
bracht ſeyn/ noch in dieſem leben/ wie deñ die Außtreibunge
auß dem Paradeiß gnugſam bezeuget/ Nemlich was wir
in Adam verlieren/ das finden wir in Jeſu Chriſto voll-
koͤmlich wieder/ da gilt kein Prophet noch Apoſtel
bey ſolchen Leuten wollen nur Menſchen Gloſſen
haben

Dritter Theil des
haben/ wie mir offt geſchicht/ ſo ich jhnen fůrlege die hei-
lige Biblia/ ſo ſtoſſen ſie dieſelben von ſich/ nehmen dar-
fuͤr die Vaͤter oder newen Scribenten vnnd ſagen zu mir
Dominus Præceptor ſicintellexit, explicavit, darbey
wollen wir bleiben/ es wirds keiner beſſer machen als wir/
O der groſſen Blindheit vnd Finſterniß/ daß die Schrif-
ten der Propheten vnd Apoſteln nicht mehr gelten ſollen/
als Menſchen Buͤcher/ darin die Jugent die Warheit
ſtudiren vnnd nicht auß der heiligen Schrifft/ Ja ſie
nehmen an etzlichen Orten der Jugendt die Biblia gar
auß den Haͤnden vnd ſagen wiltu Philoſophiam oder Ar-
tes lernen/ ſo kanſtu mit der Biblia nicht vmbgehen/ Jſt
gleich/ als ſagten ſie/ wiltu ſtudiren ſo darffſtu kein Chriſt
werden/ So kanſtu wolon jhn gelehrt werden/ durch dein
philoſophiren. Was mag doch das vor eine Philoſo-
phia ſeyn die ohne die Theologia gelernet wird/ worzu
moͤchten doch vnſere Artes nuͤtz ſeyn/ ſo ſie ohne die Erkent-
niß Jeſu Chriſti gelernet werden. Ein wahrer Philoſo-
phus Medicus, der da ſtudiret die Lehre von den Vier E-
lementen/ der ſtudiret nur ſich ſelbſt/ lernet ſich ſelber er-
kennen/ vnnd das darauß er iſt gemacht/ vnnd ſiehet auß
dem euſſern wie es inwedig ſey/ er lernet die rechte Ana-
tomiam majoris &amp; minoris mundi, die Erde ſampt dem
Waſſer iſt das Centrum die Lufft gehet ringsweiſe vmb
das Meer vnd Erden/ die Neun Spheren ſeind das △ oder
Firmament ſampt allen Sternen. Nun iſt die Erde
zweyfach/ euſſerlich Sichtbar/ jnnerlich vnſicht-
bahr/ Das vnſere iſt nicht das Element/
es

Gnothi Seavton.
es iſt aber Corpus Elementi, vnd iſt △□ vnd ☿. Das Ele-
ment terræ iſt der Geiſts das Leben/ darin die Aſtra ligen/
welche herfůr bringen durch das Corpus terræ allege-
wechs.
Das Fewer iſt auch zweyfach/ alß das Corpus das
da iſt ein △□ vnd . Das Element aber iſt der Geiſt oder
das Leben/ darinnen liegen die Aſtra aquæ bringen her-
fůr alle mineralia, ſalia Metalla, Steine/ etc. Vnnd
fruͤchte deß Waſſers. Die Lufft iſt ſubtieler denn das
Fewer/ iſt ein Leben der andern dreyen Elementen/ deñ das
△ koͤnte nicht Brennen ohne die Lufft/ vnd dz ▽ vnd Erden
koͤnten nicht Frucht bringen ohne dis Lufft. So weit
nun alß die ▽ ſubtieler iſt vber die Erden/ ſo weit ſubtieler
iſt auch die Lufft vber das ▽. vnd das △ iſt das aller ſubti-
liſte vber die Lufft. Die gewechſedeß △. koͤñen nit brennen/
Leuchten/ ſcheinen/ ohne die Lufft vnd das Firmament
koͤnte keine Frůchte bringen/ alß ſchnee/ Donner/ Regen/
Blitz/ Hagel/ ſchawe/ Reiff ohne die Lufft.
Dieweil nun der Philoſophus, Medicus, Das alles
recht Studieret vnd erkennet/ ſo kan er auch ohne jrthumb
von Menſchen recht erkennen nach dem Corpore Phyſico
&amp; ſidereo, Daß das Corpus nichts anders ſey/ als
△□☿. Wie dañ alle Leibliche dinge in dieſe drey geſetzt ſeint/
vnnd wie die gewechſe nicht auff den vier Corporibus,
Sondern auß den Aſtris wachſen/ das verborgene wird
offenbahr/ das vnſichtige wird ſichtig/ (alle dinge ſind in
den Sahmen geordnet.) Alſo wachſen alle morbi im
Menſchen nicht auß den 4. humoribus, Sondern auß
dem Sahmen/ wie ein Kraut oder Baum auß dem Sa-
men wechſet. Das Euſere fůhret zu dem innern/ wie
Ees

Dritter Theil deß
es in der groſſen Welt iſt/ alſo auch in der kleinen. Die
morbi ſo auß dem Sahmen wachſen/ Das iſt auß den
Aſtris, werden etliche genandt Elementales, darumb/
Daß ſie ſich erzeigen/ Kalt/ Warm/ Naß/ Feucht/
etc. Etliche Aſtrales oder Firmamentales, die da ent-
ſpringen auß dem Firmament im Menſchen/ welches
eben ſo wohl gantz vnd gar im Menſchen iſt/ als die Ele-
menta. Die Aſtra vnnd Elementa ſo geiſter ſeind/
ſeind αωεια, id eſt, ſiene qualitate, weder kalt noch
Warm/ weder trucken noch naß. Aber die producta auß
jhnen ſind qualitate prædita, als auß der Erden der
kalte papaver, die heiſſe flammula. Jm ▽ der Kalte
♄ vnd der hitzige ☿. Oder ♁. Denn es wachſen Contra-
ria auß den Elementen/ auß dem △ waͤchſet ſchnee/ Re-
gen/ dar auß wol zuſehen/ daß die morbi nicht Curirt
werden/ durch Contraria, Als daß die hitze/ ſolte das
Kalte vertreiben/ als wolte man die Elementa auß dem
Menſchen treiben/ Sondern durch die Arcana oder A-
ſtra, ſo der Medicus durch Alchimiam auß der ultima
materia in primam bringen vnd bereiten kan. Solche
Arcana, ſeind weder heiß noch kalt actu, nehmen hin al-
le morbos, wie eine Axt den Baw abhawet/ iſt doch die
Axt/ weder heiß noch Naß/ Alſo das Qu: Eſſe, die Magi-
ſteria arcana, lapis, &amp;c.
Dargegen der falſche Philoſophus, Medicus, der
die 4. Elementa nicht recht Studiert/ Daß ein jedes
zweyfach ſey jnnerlich vnd aͤuſſerlich/ vnd wie alle Fruͤch-
te auß dem Sahmen oder Aſtris Wachſen/ der kan auch
den Menſchen nit recht erkennen/ ſetzt 4. humores darauß
alle Kranckheiten Wachſen ſollen/ So ſie doch alle auß
dem

Gnothi Seavton.
dem Sahmen Wachſen vñ vnterſtehet ſich per contraria
die contraria zuvertreiben/ fuͤret eine falſche Philoſophiā
vñ Phyſicam hierein/ bleibet hangẽ an dem Newẽ jrrthum̃/
das jhm doch Alt iſt/ dieweil es jhm laͤnger geweret hat.
Die warheit iſt noch Elter/ den ſie iſt bald in der Schoͤpfun-
ge alſo geweſen/ kehret alles vmb/ das alte heiſſet er
newe/ vnd das newealt/ wie einsmahls ein Doctor zu
mir ſprach/ da ich in Academia Studieret: Wenn Pa-
racelſi Philoſophia 2000. Jahr| geweret hette/ wie
deß Ariſtotelis ſo wolten wir jhm auch glauben. Darauff
war vnd iſt noch mein Antwort: Antiquiſsimum quodq́;
veriſsimum, Je Elter ein ding iſt/ je wahrhafftiger die
warheit iſt/ ja ehe als die Luͤge/ Chriſtus iſt ehe dann
der Antichriſt. Gott iſt ehe dem Creatur/ der da hat Phi-
loſophiam veram bald mit der Welt geſchaffen/ ſeine
Phyſica bleibet vnbeweglich/ ſeine Medicina. Ob gleich
Ariſtoteles vnd Galenus zu jhrer zeit andere Principia
vnd dogmata einfůren/ iſt darumb der grund der warheit
nicht entnommen worden. Aber wie geſagt der falſche
Philoſophus Medicus, ſetzt ſeine terminos Philoſo-
phiæ, medicinæ auff Menſchen/ nicht auff die Natur/
nicht auff Gott begehrt/ nicht weiter zu ſtudieren/ ſaget
auch wie etliche Theologi, es koͤnne keiner darůber kom-
men/ keiner koͤnne es beſſer finden/ gleich als wehre GOtt
geſtorben/ alß hette ein Menſch mehr von dem zwyfachen
limo als der ander. Sie wollen ſich nicht ſelber kennen/
theten ſie das/ vnd lerneten ſich kennen/ ſo můſſen ſie auch
eben das ſtudieren vnd erkennen/ darauß der Menſch ge-
macht iſt/ Auß den 4. Seulen der Welt/ das iſt/ auß den
Elementen iſt er genommen/ vnnd auß allen geſchoͤpffen
E ijdieſes

Dritter Theil deß
dieſes alles můſſen ſie Studieren/ vnnd wann ſie ſolches
Studiereten vnd lehrneten/ ſo wuͤrden ſie mit demſelbigen
weſentlich eins/ was das rechte Studieren erfordert vnd
haben wil/ Dann Warlich vnſer lehrnen iſt nichts an-
ders/ denn mit dem weſentlichen ein ding werden/ das
wir lernen. Darauß weren gewachſen die rechten Aſtro-
nomi, Philoſophi, Medici, Phyſici, &amp;c. Vnd wůrden
erkennen/ daß die gruͤndliche Philoſophia, Phyſica, me-
dicina, Aſtronomia, &amp;c. nicht wieder Gott/ noch die
heilige Schrifft wehren/ Sondern ſie muͤſſen darauß
fliſſen vnd gelehrnet werden. Alſo wuͤrde die Hoͤltzerne ſorge
der geringverſtendigen Theologen auffgehaben/ die ſich
fuͤrchten/ man moͤchte Philoſophiam mit der Theolo-
gia vnrecht vermengen vnd vermiſchen.
Daß die außtreibunge Adae auß dem
Paradiß gnungſamb bezeuge/ das wir
hie auff Erden Gott vnd vns ſollen lehr-
nen erkennen?
DA ließ jhn Gott der HERR auß dem Garten
Eden/ daß er das Feld bewahre/ darvon er ge-
nommen iſt/ vnd trieb Adam auß/ Geneſ. am
3. Cap.
Gleich wie durch erkentnuß ſein ſelbſt/ Adam von dem
verbottenen Baum Aß/ vbertrat das gebot/ ward auß
dem Paradiß getrieben. Alſo muß er widerumb ſich ſel-
ber erkennen/ daß er vom Baum deß Lebens Eſſe/ an
Chriſtum gleube/ vnd durch erkentnuß Gottes vnnd ſein
ſelbſt/ widerumb kommen zur ewigen Weißheit in den
Himmel

Gnothi Seavton.
Himmel/ daß geſchicht ſo er in dieſer kurtzen zeit das Feld
bawet/ davon er genommen iſt/ denn wer das Felde
bawet/ hat Fruͤchte zugewarten. Darumb hat Gott der
HERR den Menſchen nach dem fall oder vielmehr
durch den Fall/ auß dem Paradeyß getrieben in die Welt/
daß er forſchen vnd Lehrnen ſolte in ſeinem kurtzen Leben/
das daraus er gemacht iſt/ er ſolte ſich ſelber lernen erken-
nen vnd Gott/ auff daß er durch ſolches hohe notwendi-
ge erkentnuß nicht ein Maul oder Thier wuͤrde/ Son-
dern ein Menſch/ vnd das rechte ende erlangete/ nemb-
lich das ewige Leben. Gott hat den Menſchen/ ſag ich/
darumb in den Garten dieſer groſſen Welt geſetzt/ daß
er eben das Studierete vnd erkennete/ darauß er geſchaf-
fen vnd gemacht iſt/ das bezeuget vnd erkleret vns die hei-
lige ſchrifft die vns ſol anfang vnd grund ſeyen/ zu aller
jrrdiſchen vnd Himliſchen Weißheit/ wie oben geſagt:
Gott trieb Adam auß/ das er daß Feld Bawete darvon
er genommen iſt/ die Hebreiſche Sprache nennet das
Feld Adama terram agrum, Erden das Feld
darvon der Menſch genommen iſt oder gemacht wird in
Philoſophia oder vera Thologia genandt limus terræ
der Erden Kloß/ wer den limum wolkennet/ kennet auch
den Menſchen der auß dem limo terræ gemacht iſt/ vnnd
Gott der HERR ſchuff den Menſchen auß dem Er-
denkloß/ Vnd bließ jhm ein den Lebendigen Athem/ etc.
Nun iſt ein zweyfacher limus terræ, ein ſiehtbahrer/ zeit-
licher/ vnd ein Vnſichtbarer Ewiger. Alſo iſt auch der
Menſch zwiefach/ als der Toͤdtliche Sterbliche Menſch
auß dem Jrrdiſchen limo terræ mit Adam/ vnd auß dem
Ewigen Himliſchen limo terræ, Das iſt auß Chriſto
E iijoder

Dritter Theil des
oder auß den ſpiraculo vitæ, denn Gott hat vns von ſei-
nem Geiſte gegeben/ dieſer Geiſt iſt der heilige Geiſt/
Gott ſelber/ 1. Joh. 3. 4. Es iſt das liecht/ Wort vnnd
Leben in allen/ vnnd iſt eben das Wort/ durch welches
Himmel vnd Erden beſchaffen ſeind/ welches auch Fleiſch
worden iſt/ Joh. 1. Hebr. 1. Col. 1. Dieweil nun vnwie-
derſprechlich wahr iſt/ daß der Menſch iſt in dieſer zeit ſei-
nes Lebens nicht muͤſſig gehen ſoll/ Sondern das Feld
Bawen/ darvon er genommen iſt/ ſo |mus er eben das
ſtudieren/ forſchen/ lehrnen vnnd erkennen/ daraus er ge-
macht iſt. So hat er das wahre Gnothi Seavton, Cog-
noſce teipſum, Das iſt/ erkenne dich ſelber/ worauß/
worzu/ warumb er geſchaffen vnd gemacht auch erloͤſet
ſey.
Es ſind aber zwene wege das Feld zubawen/ davon
der Menſch genommen iſt/ ein breiter langer weg/ durch
viel Kuͤnſt/ ſprachen|/ Buͤchern/ Faculteten, da man
biß in den Leiblichen Todt ſtudieret/ von einem ort zum
andern Reiſet/ vnnd ſich ſelbſt noch nicht hat angefangen
zuerkennen/ oder zuerforſchen/ darauß er iſt (vnnd das er
im vnd bey ſich tregt/ vnd hat beydes auß der Natur vnd
auch auß Gott ſeinem Schoͤpffer) Vnd ein kurtzer en-
ger/ ſchmaler Weg/ Matth. 7. Durchs Bitten ſuchen
vnnd anklopffen/ wenig ſind die jhn finden/ die gantze
Welt leufft den breiten weg/ in dem Jrthumb/ vnd gleu-
bet nicht/ daß ſie betrogen ſey. Es ſey aber der breite/
lange Weg/ oder der Enge/ kurtze ſchmahle weg/ das
Feld zu Bawen/ das iſt/ eben das zu ſtudieren vnd zu lehr-
nen/ darauß der Menſch gemacht iſt/ So wird doch all-
mahl von Menſchen nichts anders vorgenommen noch
gelehr-

Gnothi Seavton.
gelehrnet/ Denn das/ das in jhm iſt/ oder das darauß
er genommen vnnd gemacht iſt. Jſt die groſſer Welt
mit allen Geſchoͤpffen ein Aeker/ ſo iſts auch der Menſch/
Lehrnet er die groſſe Welt erkennen/ ſo erkennet er auch die
kleine Welt. Der lange breite Weg iſt voller Jrrſahl
vnd blindheit/ fuͤhret in die Verdamnuß/ Der enge ſchma-
le weg iſt Liecht vnd Leben/ denn er iſt I. C. S. M. das iſt/Salva-
tormun
di,
wie er ſelbſt ſagt/ Jch bin die Thůr/ Jch bin der Weg/
das Liecht vnd Leben.
Nun durch Exempla zubeweiſen/ wie
der Menſch eben das vnd nichts anders Stn-
diere noch Lehrnen/ denn ſich ſelber vnnd das/ da-
rauß er gemacht iſt/ So mercke erſtlich
Alſo:
AGricultura oder Ackerbaw/ liegt vns allen fuͤr
den Augen/ als Cain wird ein Ackerman/ bawete
das Feld. Abel aber ein Schaffhirte.
Alſo hat die Kunſt vnnd Weißheit den Acker zu
bawen/ Frueht vnnd gewechſe zu pflantzen/ ſeine ſpeiſe
zugewinnen auß der Erden/ das Brot auß dem Stroh/
Den Wein auß dem Holtze/ Die Fruͤchte von Baumen/
etc.
Den auß dieſen allen iſt der Menſch ge-
macht/ Vnnd genommen/ Darumb muß er zu ſei-
ner Speiſe haben auß der Erden/ Er iſt Erden
vnd

Dritter Theil des
vnnd die Erde muß ſeinen Leib ſpeiſen vnd nehren/ etc.
Auß dem Angebornen Liechte der Natur/ koͤmmet vns die
Kunſt deß Ackerbawens/ als die Erſte Weißheit zum
Toͤdtlichen Leben zuſehen vnd zupflantzen/ Viehe groß
vnd klein zuziehen vnnd zuhalten/ etc. Wer nun erkennet
die gewechſe Fruͤchte der Erden/ der Kreutern/ der Baͤu-
men/ wie alles auß dem Sahmen oder Aſtris wachſen
der erkennet auch daß im corpore Phyſico, ſo vielerley
Kranckheiten verborgen liegen/ tot enim genera mor-
borum, quod ſemina creſcentium. Darneben
lehrnet er auch keinen das corpus Phyſicum Elementale
vnd daß Corpus ſidereum, welches ſeine ſpeiſe auß dem
geſtirn nimbt/ wie das Corpus Phyſicum, von der Er-
den. Der Leib iſt nackent/ muß ein decke haben. Darumb
war GOtt der Erſte Schneider/ Kůrſchner/ machte
vnſern Erſten Eltern Schuͤrtze von Fellen/ da kommet
auß dem limoterræ, das Schneider/ Gerber/ Thuch-
macher/ Leinweber/ Handwerck den Leib zubekleiden/
auch andere vnzehliche viel Handwercke/ So nur dem
ſterblichen Leibe dienen vnd notuͤrfftige ſeyn. Die Kunſt
vnd Weißheit kommet auß dem Liechte der Natur/
auß dem Geſtirn aber die materiæ zu den Handwercken
kommen auß der Erden vnd Waſſern.
Der Leib mit ſeiner Kleidunge wil nicht Schnee
noch Regen leiden/ darumb macht er jhme tentoria, ge-
zehlt/ Huͤtten/ Felſſen/ Loͤcher/ Haͤuſer/ Doͤrf-
fer/ Staͤdte/ Schloͤſſer/ Das alles iſt das Feld Baw-
en/ darinnen wir gehen/ ſtehen/ darauß wir genom-
men ſind/ in demſelben wohnen wir auch/ wir Kleiden vnd
Decken vns damit/ nicht allein was inſuperficia terræ,
iſt

Gnothi Seavton.
iſt vmb vnd vmb/ Sondern auch was in der Erden/ in
Bergen iſt oder lieget/ das muß der Menſch forſchen/ ſu-
chen/ lehrnen vnd kennen. Tubal Cain war ein Meiſter
in allerley Ertz vnd Eyſenwerck/ Gen. 4. Denn wer da
die Handwercke vnnd gewerbe treiben vnd vben ſoll/ alß
Ackern/ Sehen/ Pflantzen/ Mehen/ Treſchen/ Mah-
len/ Backen/ muß haben die VII. Metalla, als Gold/
Silber/ Kupffer/ Eyſen/ Zin/ Bley/ vnd ander mine-
ralia die ſuchet der Menſch auß den Waſſern/ denn auß
dem Waſſer wachſen die Salia, mineralia, metalla,
wiewol man ſie in Bergen ſuchet. Jſt die vrſache/ daß
ein jede Materix jhre Frucht treibet vnd bringet in ein an-
der Element. Als das Korn waͤchſet in der Erden/ man
ſchneits aber nicht vnter der Erden/ ſondern in der Lufft.
Die Metalla wachſen auß dem Waſſer. Vnnd werden
gegraben in der Erden. Der ſchnee wechſet auß dem
Fewer/ vnd wird gefunden in der Lufft vnd Erden Zu ſol-
cher Handthierung gehoͤren Ertzknappen/ Berckleuthe/
Schmeltzer/ Alchimiſten/ Schmiede/ Schloͤſſer/ etc.
Das alles heiſſet/ vnnd iſt/ das Feld Bawen darvon der
Menſch genommen iſt/ die Weißheit vnd Kunſt hat er
auß dem Geſtirnne/ Aber die materiam auß der Erden
vnd Waſſer.
Alle Handwercke liegen in den Sternen der nun ein
Allchimiſt/ ein Schloͤſſer/ ein Schmied wird/ derſelbe
lehrnet das/ das in jhm iſt/ vnd das darauß er genommen
iſt/ vnnd wenn er nun worden iſt das/ Daß er lehrnet/
ſo hat er ſich recht erkennet/ vnd hat das Feld recht gebaw-
et/ die Frucht iſt jhm gewachſen auß dem Acker/ das iſt/
auß jhm ſelber/ denn er hatt alle Sternen in jhnen vnnd
Falle

Dritter Theil deß
alle Geſchoͤpffe/ Alleine/ das er das Feld bawe/ ſich er-
kenne/ ſo wird jhm Frucht gnung wachſen/ in allen ſeinem
fuͤrhaben. Der Menſch lehrnet nichts/ deñ das er zuvor in
jhm iſt. Wenn eine Kunſt erfunden wird durch einen
Menſchen/ ſo ſagen ſie es ſey ein New ding/ es iſt aber
alles zuvor im Menſchen/ er hat ſich nur darinnen er wer-
cket/ er hat das Feld fleiſſig gebawet/ wie GOtt nichts
anders ſchaffet/ denn eben das/ das er iſt/ vnd Ewig bey
ſich hatte. Alſo lehrnet der Menſch nichts anders/ kan
auch nichts anders lehrnen/ dem das/ Das zuuor in jhm
iſt/ vnd verborgen liegt/ das er zuvor hat/ vnnd das da-
raus er genommen iſt/ das ſey ein wenig beruͤhret/ ſo viel
Lege
de fun-
damen-
to ſapi-
entiæ.das Corpus ſenſuale neben der Vernunfft belanget/ das
der Menſch muͤſſe das Feld bawen/ er ſey wer er woͤlle/
das iſt/ er muß erkennen das/ das in jhm iſt/ vnd muß es
zu ſeiner noturfft ſuchen vnd haben. Alle Thier/ Fiſ-
che/ Vogel ſind im Menſchen/ das iſt/ Jhre Arth vnnd
Eigenſchafft/ darumb ſeind ſie vor jhm geſchaffen/ ſie
ſeind ſein Vater/ die Schlange iſt vor dem Menſchen ge-
ſchaffen/ ſie kennet den Fenchel/ daß er gut zu den Augen
ſey/ das kennet der Menſch auch/ er habts von der Schlan-
gen. Der Sohn muß auß dem Vater erkandt werden/
ſagt der Philoſophus. Durch ſie (nemblich durch
Fiſch/ Vogel/ Thier) můſſen wir ernehret vnd geſpei-
ſet vnnd gekleidet werden/ wir nemen eben das zur nah-
rung/ daraus wir ſeind/ die Wolle von den Schafen
giebt vns Thuch/ die haut iſt vnſer Bein/ Kleid/ das
Fleiſch Eſſen wir/ die gederme nehmen zur Seiten auff
Inſtrumenta. Wir ſeind ja auß der Erden/ das iſt/ Fiſch/
Vogel/ Thier/ Brot/ etc. Seind auch auß dem Limo
terræ

Gnothi Seavton.
terræ, wir Eſſen vns ſelbſt/ das iſt/ daß in vns iſt/ vnd das
darauß wir ſeind/ gleich wie wir vns auch ſelber Studie-
ren/ Nemblich das/ das in vns iſt/ vnd darauß wir ſeind.
Die ſich ſelber nicht wollen kennen/ ziehen hin vnd wieder/
ſuchen zu Waſſer vnd Land/ viel Kunſt vnnd Weißheit
auß jhnen/ Taulerus vnd ander ſagen: O Menſch ke-
re in dich ſelber/ greiff in dein eigen guth. O miſeri ho-
mines ignorantes ſemetipſos anxjè querunt extra
quod in ſeipſis poßident abundanter.
Nun kom ich auff die vernunfft/ Weißheit/ gehet
auff den andern Theil/ auß dem Geſtirne des Firmaments
darin alle Handwercke/ Kůnſte/ ſprachen Faculteten
liegen/ (excæpta Theologia &amp; ſancta Juſtitia) Das
gantze Firmament mit allen Sternen/ iſt auch Limus
terræ ein Theil daraus deren der Menſch ſo wol gemacht
iſt/ als aus der Erden. Der Leib als das Hauß iſt/ auß
Erden vnd Waſſer/ das Leben oder die anima oder Sy-
deriſche Geiſt iſt auß dem △ vnnd Lufft als der Einwoh-
ner im Hauß/ der vnſichtige Menſch iſt ſelber das Fir-
mament/ vnd hat alles in ſich/ vnd wie dem ſichtbarẽ Lei-
be die ſpeiſe wechſet auß der Erden: Alſo wechſet dem
Geiſt ſeine ſpeiſe auß dem △/ Das iſt/ auß dem Firma-
ment/ dañ ſind alle Kuͤnſten wiſſenſchafft/ handtirungen/
Handwerge/ Sprachẽ/ Faculteten. Der nun die Kunſt
Aſtronomiã ſtudiert/ die Mathematicam, der bawet den
Acker darvon er genommen iſt/ denn auß dem er geſchaffen
iſt/ in das ſelb iſt er wider geſetzt/ vnd hat daſſelbe in jhm.
Die Sternen ſind alle im Menſchen/ klein vnd groß/ wie
wolte ſonſt ein Aſtronomus wachſen wenn er nicht den
Acker in ſich ſelber hette/ vnnd Aſtronomiam? Der da
F ijStu-

Dritter Theil deß
Seudieret vnd lehrnet Dialecticam, Rethoricam, Mu-
ſicam, Arithmeticam, der Bawet den Acker darvon
er genommen iſt/ vnd Jſſet die Frůchte deß Geſtirns/ das
iſt er Studiert vnd lehrnet ſich ſelbſt/ vnd das darauß er
genommen iſt/ Nemblich er kennet das Obere vnd vntere
Firmament/ Daß Euſſere vnd das Jnnere/ der groſſen
vnd kleinen Welt/ denn wehre kein Firmament/ ſo wehre
auch kein Kunſt/ Handwercke/ Sprachen/ wiſſen-
ſchafft/ Facultet/ in der gantzen Welt. Tubal Cayn
lehrnete ſeine Meiſterſchafft auff allerley Ertz vnnd Ey-
ſenwerck auß den Sternen/ Die das Liecht der Natur
ſeind. Alſo Tubal ſein Bruder/ hat die Pfeiffen/
Geygen/ Orgeln/ vnd mancherley Inſtrumenta Mu-
ſicalia, durch anweiſung des geſtirns herfuͤrbracht vnnd
erfunden. Der nun mit dem Tubal/ allerley Seiten-
ſpiel/ Pfeiffen/ Geigen/ Drommeten erfindet/ ma-
chet/ lehrnet/ vbet/ Bawet das Feld/ darvon er genom-
men iſt/ das iſt vom Geſtirne iſt ſein Geiſt genommen/
vnd iſt nichts anders denn das Geſtirnen/ das ſuchet er
herfuͤr/ das bringet ſeine Fruͤchte/ nach dem einer das
Feld Bawet/ bittet/ ſuchet/ vnnd anklopffet/ darumb
darff der Menſch nichts anders Studieren/ lerhnen/ kan
auch nichts anders lehrnen/ ſuchen/ finden/ denn das/
das in jhme iſt/ vnnd das darauß er iſt/ gleich wie GOtt
nichts anders ſchaffet denn das/ das er iſt ewig/ Nemb-
lich alle dinge/ denn Gott iſt alles/ vnnd vber alles/ wie-
wol es vnbegreifflich/ der dinge nichts iſt/ die er geſchaf-
fen. Alſo kan der Menſch nichts anders Lehrnen denn
das/ Das er iſt/ Nemblich alle dinge kan er lehrnen/ ſo er
wil/ vnd wenn er nun das wird/ das er lehrnet vnnd ſich
mit

Gnothi Seavton.
mit demſelben weſentlich vereiniget/ durchs lehrnen/ ſo
iſts gewachſen vnd iſt offenbahrt/ das man ſprechen kan
er iſt ein Philoſophus, Aſtronomus, Phyſicus, Lau-
teniſt/ Steinmetz/ Schmied/ Organiſt/ Grammati-
cus, Rhetoricus, Dialecticus, &amp;c. Darff von keinen
Pappier Leſen/ wie die falſchen/ Er iſt das Buch ſelber
worden/ vnnd weren alle Buͤcher auß der Welt genom-
men/ ſo hat er in ſich das rechte Buch/ darauß alle Buͤ-
cher herflieſſen/ etc. Wer alſo im Studieren fortfehret/
der hat den Acker wolgebawet/ vnd mag ſich in den Fruͤch-
ten recht erfrewen. Der Menſch erforſchet alle pro-
ducta oder gewechſe auß der Erden/ vnnd in den ♒
er erforſchet was in profundo maris. Jtem/ er ſie-
het/ er erkennet die gewechſe der Lufft/ Vnnd auch die
Kunſt Geomantiam/ darvon wird er genennet ein Geo-
mantiſt, nicht ein Zauberer/ Er forſchet die gewechſe
des △. Als Schnee/ Regen/ Donner vnd alles meteo-
ra, Darumb wird er geheiſſen ein Meteoriſt, Pyroman-
tiſt (nicht ein Zaͤuberer) Alſo vom Waſſer ein Hydro-
mantiſt, von der Erden/ ein Geomantiſt, das alles will
Gotthaben/ daß der Menſch eben das erforſchen/ vnd
vnd lehrnen ſoll/ darauß er iſt/ vnnd das in jhme iſt/ ſonſt
hette er jhn in den Paradeyß behalten/ oder einen Enochia-
ner bleiben laſſen/ ſo er nicht hette ſollen das Feld Bawen/
vnnd alle dinge offenbahr machen/ was im Himmel vnnd
Erden verborgen liegt.
Weiter komme ich auß dem Jrrdiſchen zum Him-Lege de
ligno &amp;
linea vi-
tæ.
liſchen/ Das iſt zum mente, zum Spiraculo vitæ, zum
ewigen/ das dann der Himliſche limus iſt/ Der limus
Cœlorum, Denn der Menſch iſt auch auß dem Ewigen
F iijgemacht

Dritter Theil deß
gemacht/ ſo wol als auß dem zeitlichen/ darumb Stu-
dieret er die heilige ſchrifft/ denn Apocalypſin, Das
Hauptbuch/ das iſt/ Jeſum Chriſtum Gott vnd Men-
ſehen/ das Alte vnd Newe Teſtament/ denn der Menſch
iſt auß deme auch gemacht/ darumb iſt die gantze Schrifft
in jhme/ das iſt das gantze geſetz vnd die Propheten.
Ein weiſſer Acker ein ſchwartze Saat/ mancher ge-
lehrter Mann fuͤrvber gaht/ vnd weiß nicht was darin-
nen ſtaht/ das iſt/ er weiß nicht/ das Gottes geſetze gantz
in der Schrifft ſey/ vnd auch in Menſchen. Denn wie
das groſſe Firmament gantz im Menſchen iſt/ vnd gantz
auſſer jhme vnd fehlet am kleineſten Sternen nicht: Alſo
iſt die gantze Schrifft auſſer dem Menſchen vnd gantz im
Menſchen/ da mangelts am geringſten Buchſtaben nicht
das im Menſchen nicht ſey/ wiewol etliche Theologi eine
eine Außlegung daruͤber machen/ vnnd ſagen daß Geſetze
ſey wol im Menſchen vnd in Steinern Taffeln/ aber das
Evangelium nicht. Wenn ſie den rechten Weg giengen
ad Theologiam, ſo wůrden ſie wol wiſſen/ das Gottes
geſetze/ were der Ewige vnwandelbahre wille GOttes/
vnd Gott vnd ſein wille wehren vngeſcheiden/ ſolcher ewi-
ger wille/ were ſein Sohn Chriſtus/ das Wort des Va-
ters/ vnd Chriſtus were ſelber das Evangelium. Jſt nicht
der hujus Cœlorum im Menſchen? Jſt nicht der Geiſt
Gottes in allen Menſchen/ 1. Johan. 3. 4. Rom. 5.
Das Spiraculum vitæ, der Heilige Geiſt/ daß
Wort/ Liecht vnnd Leben/ iſts nicht in allen Menſchen/
was iſt nun das Liecht/ Wort vnd Leben anders/ als Je-
ſus Chriſtus/ das ſeligmachende Evangelium/ Gottes
wille/ Wort/ Sinn/ Sahme iſt Fleiſch worden am
Creutz

Gnothi Seavton.
Creutz geſtorben. Wenn nun ein Menſch das Beten
ſuchen vnd anklopffen/ Matth. 7. lehrnet vnd verſtehet
die Bůcher Moſi/ die Pſalmen/ die Propheten/ die A-
poſteln/ ſo bawet er das Feld/ darvon er genommen iſt/
(denn darauß wir gemacht vnnd gewachſen ſind/ das
iſt alles in vns) auß Chriſto/ auß ſeinem Leibe/ Fleiſche
vnd Blute/ vnnd gebeine/ ſind wir nach der Newen ge-
burt/ eben denſelbigen finden wir gantz in der heiligen
ſchrifft/ gantz in vns/ darumb wenn ein Menſch durch
erleuchtung deß heiligen Geiſtes/ mit forſchen/ ſuchen/
lehrnen/ eben das wird/ das er lehrnet ſo wird er ja we-
ſentlich eins mit dem gelehrten/ Cognoſcens fit unum
cum Cognoſcibili, Amans fit unum cum amato,
Das iſt/ er wird ein Gottes gelehrter Mann. Er wird
ein Chriſt wie dann die Tauffe vnd Nachtmahl bezeugen/
denn in dieſem Einigen gehen/ ſtehen/ Leben/ vnd ſchwe-
ben alle dinge/ gute vnnd boͤſe ſeind von jhm beſchloſ-
ſen.
Dieweil auch der in vns iſt/ der da der Apocalyp-
ſis vnnd die gantze heilige Schrifft ſelber iſt. So iſt auch
die gantze Schrifft in vns/ vnnd wenn wir die heilige
ſchrifft recht ſtudieren durchs Beten ſuchen vnd anklopf-
fen/ Jm ſchmalen engen wege/ Matth. 7. So lehrnen
wir gar nichts frembdes (wie die literati meinen) Sondern
nur eben das/ Daß in vns iſt/ vnnd darauß wir ſeind/
vnnd das wir ſelber ſeyn ſollen. Es iſt ja gewiß vnd wahr/
daß zwey Liechter ſcheinen in dem Menſchen/ eins moͤch-
te vergleicht werden dem Mond/ vnnd iſt das Liecht der
Natur/ das Ander moͤchte vergleicht werden der
Sonnen/ vnd iſt das Liecht der Gnaden. Das Liecht der
Na-

Dritter Theil deß
Natur gehet auß dem Vater vnd Schoͤpffer/ ſambt dem
Sohne vnd Heiligen Geiſte/ Aber das Liecht der Gna-
den gehet auß dem Sohne vnd Erloͤſer ſambt den Vater
vnd heiligen Geiſte/ Daß eins dienet auff daß Jrrdiſche
Leben/ das ander dienet zum Himliſchen Leben/ etc.
Der Menſch treget zwene Himmel in ſich/ den
Sterblichen als das Firmament vnnd den ewigen als
Gott ſelber. Kehre in dich ſelber/ ſo findeſtu alle din-
Lege
Tauleri
Tholog
germa:
&amp; tota
Biblia.ge/ Solich im Himmel kommen/ ſo muß ich den Him-
mel in mir haben/ vnd muß der Himmel ſelbſt ſeyn/ Das
iſt/ muß erkennen/ das/ daraus ich bin vnd das in mir iſt.
Alſo ſol der Verdampte in die Helle kommen/ ſo muß
die Helle in jhm ſeyn/ Vnd er muß die Helle ſelber wer-
den. Jn Summa vnſer Lehrnen Studieren muß nicht
ſeyn wie der Welt gelehrten/ Da man nicht weiß was
man gelehrnet hat.
Es muß eine Realis unio ſeyn/ des lehrnens mit
dem gelerneten/ id eſt, Cognoſcentis &amp; Cogniti, wie
in der Natur zuſehen iſt. Lehrnet einer auff der Laut-
tenſchlagen/ auff der Orgel/ darff nicht in die Buͤcher ſe-
hen/ lehrnet einer Eyſen Schmieden/ vnd wird ein
Schmied/ der darff auß den Pappier nicht Lehrnen/
Sondern auß dem Geſtirnne auß jhm ſelber/ der Mei-
ſter erweckets nur im Lehrjungen/ vnnd warlich wie wir
vns ſelber Eſſen/ das iſt/ wir Eſſen das/ Darauß wir
ſeind/ vnd in dem wir ſeind. Alſo Lehrnen wir vns auch
ſelber/ vnd Lehrnen das/ darauß wir ſeind/ Darumb hat
Gott den Menſchen auß dem Paradieß getrieben/ auff
das feld/ daſſelbe zu bawen/ darvon er genommen iſt/ das
iſt zu erkennen ſich ſelber/ vnnd das dar auß er genommen
iſt.

Gnothi Seavton.
iſt auß der Seiten Gottes vnnd Chriſti/ wie das Weib
vom Manne/ vnd ward eben darein geſetzt/ nach dem Jn-
wendigen Menſchen zu Wandeln/ Eph. 2. vnd 3. Wer
ſich nun ſelber erkennet/ vnd Gott/ der hat wolgeſtudieret
vnd das Feld wol gebawet/ vnd hat hie vnd dort genung/
vnd das iſt Philiſophia antiquißima ideoq́; verißi-
ma.
Chriſte fac ut ſapiam quia tu Sapientia Patris
Es ſolus, tecum qui ſapit ille ſapit.
Da Stuel der Trinitet:
DIe Vier Farben in Regenbogen/ bedeuten die
Vier Element/ oder 4. Matrices in magno
mundo, vnnd dieſe 4. Element ſeind ſelber die
Welt/ mit allem daß in jhr begrieffen iſt.

INRI.
S. P. W. M.
V. S. Hg. Gott
Hg. V. S. Wort.

Die gantze Voͤll der Gott-
heit wohnet in der Menſch-
heit Chriſti Leibhafftig/ A-
poc. 4.
 1. Oſtertag. 2. Himmelfarht. 3. Pſingſt. 4. Weinacht.
Gelb. Blaw. Roth. Grůn.
1. Mattheus. 2. Marcus. 3. Lucas. 4. Johannes
Menſch. Lewe. Ochß. Adeler.
△ △ ▽ ▽
GDer

Dritter Theil des
Der Stuel der Goͤttlichen Mayeſtet/ iſt nicht al-
lein das Himliſche Geiſtliche vnſichtbare/ Sondern
auch Chriſti Menſchheit fuͤrnemblich/ vnnd dieſe Leibli-
che Welt/ denn die Ewige Gottheit erfuͤllet Himmel
vnd Erden. Die vnbegreiffliche Mayeſtet leſt ſich ſe-
hen/ hoͤren/ fuͤhlen/ greiffen/ in ſeinem Tabernaculo,
das iſt/ in Chriſto vnd in ſeinem Fußſchemel. So iſt nun
dieſes Marchina mundi, der Leibliche Garten das Para-
dyß/ Darauß er genommen/ darin er geſetzt iſt/ das Feld
zubawen/ das iſt/ Alle dinge zuerforſchen/ was im Him-
mel vnd Erden iſt/ Auch die Tieff der Gottheit.
Gott hat nichts geſchaffen/ denn das er ſelber iſt/
Das iſt/ alle dinge hat Gott geſchaffen/ Alſo lehrnet der
Menſch nichts/ denn das er ſelber iſt/ das iſt alle dinge
kan er lehrnen/ ſo er wil/ er iſt alle dinge/ Gott in Gott/
in ſeiner Trinitenbeſchleuſt alle dinge/ Ewig/ dieſe Welt
begreifft alle dinge/ der Menſch iſt ein Bildnuß Gottes/
er begreifft das/ darauß er iſt. Nemblich Gott vnd die
Welt. Der Menſch iſſet Erde/ vnd das/ das auß der Er-
den wechſet/ er trincket Waſſer vnnd jſſet die Fruͤchte deß
▽. Er ſchoͤpffet die Lufft/ denn ſeine Anima brennet oder
Lebet in der Lufft. Er lehrnet alle Kůnſte/ Handwerge/
Sprachen/ Faculteten, die da ſeind eine Frucht der
Sternen/ des Fewers vnd eine Speiſe/ Tranck/ Klei-
dunge der Seelen.
Solches mag nicht wiederredet werden/ das der
Menſch den Limum Eſſen wir eine Made den Keſe/
denn er iſt microcoſmus die kleine Welt/ die groſſe Welt
ſpeiſet die kleine/ Nun iſt der Menſch nicht alleine (wie o-
ben gemelt) ex limo terræ, Sondern er iſt auch auß dem
Ewi-

Gnothi Seavton.
Ewigen/ das iſt/ auß dem Obern ♒. Nemblich auß dem
Strom des Lebendigen ♒. Der da gehet von Gott vnd
dem Lamb auff die Gaſſen. Vnſer ewige Geiſt aus dem
Munde Gottes/ iſt Spiraculum vitæ, So hat nun der
Menſch in ſich/ darauß er iſt/ Auß GOtte kommet
der Ewige vnd Newe Menſch/ vnd bleibet in GOtt/ 1.
Joh. 4. Er hat vns von ſeinem Geiſte gegebẽ/ dz Wort ſo
Fleiſch worden iſt/ iſt ein liecht vnnd Leben in allen Men-
ſchen. So eſſen wir nun Gott vnnd ſein Wort/ das da
Fleiſch iſt. worden/ vnd iſt das Brot vom Himmel/ hie fin-
det ſich die vrſach vnd rechte verſtand/ deß heiligen Nacht-
mahls/ darůber ſich die Secten ſo auſſerhalb des Schaf-
ſtals ſeind/ ſo viel. 100. Jahr vnter einander/ verſchwer-
mern/ verjagen/ verketzern/ vnd iſt noch kein auffhoͤren/
zuhoffen/ biß wir das Thier/ Apoc. 13. vnnd die Zahl ſei-
nes Nahmens verſtehen vnd rechnen lernẽ/ die da iſt 666.
Das iſt/ biß wir die heilige Biblia gruͤndlich verſtehen/ nit
circa corticem verborum, Sondern juxta nucleum,
das iſt/ biß wir Theologiam, Theophraſti, Paracelſi,
Pauli Lautenſack verſtehen/ welche kein andere Wort fuͤr-
geben/ als nur die Heylige Schrifft/ nach dem Kern/
vnd nicht nach der euſſern Rinden. Jſt gar nichts newes
bey jhnen zufinden/ bleibet Philoſophia antiquißima i-
deoq́; verißima. Sie erkleren die beyde Liechter der Na-
tur vnd der gnaden/ nur durch die ſchrifft/ ohne alle gloß
von Menſchen.
Nun daß ich komme auff mein fuͤrnehmen/ wir eſ-
ſen vns ſelber/ Das iſt/ das eſſen wir/ darauß wir
ſind/ wir ſind auß C Hriſto JEſu/ Darumb Eſ-
ſen vnnd Trincken wir ſein Fleiſch vnnd Bluth.
G ijEpheſ.

Dritter Theil des
Epheſ. 5. Johan. 6. Denn ſo wenig als wir ohne die ſpei-
ſe des Jrrdiſchen limi ſeyn koͤnnen/ eben ſo wenig ohne
die Himliſche Ewige ſpeiſe. Nehmet ein Exempel/ die
Sternen Eſſen ſich ſelber/ Das iſt/ das daraus ſie ſind/
auß dem Fewer ſind ſie gewachſen/ wie die Blumen auß
der Erden/ ſie ſind Fewer vnd Eſſen Fewer/ wie jhr ex-
crementa außweiſen/ ſie excrementiren Fewer/ vnnd
wenns zur Erden kompt/ ſo iſts verloſchen/ vnd dem
Froſchleich gleich.
Die Blumen auff dem Felde Eſſen das/ daraus ſie
ſind. Alſo jſſet der Jrrdiſche Menſch von ſeiner Erden
vnd der Newe Menſch jſſet von ſeiner Himliſchen Erden.
Dieſe Erden lernet wol kennen/ ſo kenneſtu das New Je-
ruſalem/ vnd dich ſelber/ dazu haſtu das rechte Gnothi
Seavton, das allen Menſchen/ weß Standes/ Wuͤr-
dens vnd Weſens die ſeind/ nohtwendig zuwiſſen iſt. etc.
Zu welchem Ende dieſes Buͤchlein ge-
ſchrieben ſey vnd zu weme.
DIeſes Buͤchlein hat Gott ſchreiben laſſen/ nicht
die Parteyen oder Secten in der Welt zuvrthei-
len/ Sondern daß wir Menſchen vnter allen
Voͤlckern/ Heyden/ ſprachen/ zu vnſerem eigenen Au-
ge moͤchten gefuͤhret vnd gebracht werden/ vns ſelbſt von
vns zuerkennen/ was wir oder ander neben vns doch ge-
weſen ſind/ was wir jtzunder ſind vnd noch werden muͤſ-
ſen. Jſt derowegen vmb dreyer Scharen der Men-
I.ſchen geordnet worden/ Als auff die Schar der verſtendi-
gen

Gnothi Seavton.
gen/ vnd auff die Schar der Vnwiſſenden/ die da gerneII.
den weg wiſſen wolten.
Vnd auff die Schar der Irriſorum, die da alle din-III.
ge verſpotten vnd verdammen/ ehe ſie die ſache erkant ha-
ben.
Die Verſtendigen derer viel Hundert ſeind/ vnter al-
len Voͤlckern in allen Landen/ die duͤrffen drauß nichts
lernen/ Alleine ſich beſtettigen in deme/ das ſie zuvor wiſ-
ſen/ vnd darneben vhrſach nehmen/ mit Mund vnd Fed-
der jhre Bruͤder zuerwecken/ ein beſſer volliger Gnothi
Seavton zu ſchreiben als dieſes iſt/ denn wir ſeind ſchůl-
dig/ einer den andern zuerwecken/ damit wir erkennen vn-
ſern Gott/ vnſern Schoͤpffer vnd Erloͤſer/ in jhme Sel-
lig zu werden.
Die Schar der Vnwiſſenden/ derer Viel Tau-
ſend ſeind/ die ſolches nohtwendiges fuͤrgeben/ Jhr Le-
benlang nicht gehoͤrt noch geſehen haben/ ſollen nicht vr-
theilen vor der zeit/ Sondern alle dinge wol er wegen/ mit
zeitigen verſtand/ vnd was jhnen zu hart iſt/ Gott befeh-
len/ der wirds jhnen wol zuer kennen geben.
Der Dritte Hauff der Irriſorum ſo alles verla-
chen vnd verſpotten/ auch verdammen/ ehe ſie es gelehr-
net haben/ bleiben bey deme was jhr fuͤhrgeher vor Recht
erkant haben/ brauchen auch der Authoritet &amp; aliorum
judicio, vergeſſen jhrer ſelbſts/ jhres Talents/ behal-
tens im Schweißtuche ver borgen/ wollens nicht anlegen
vnd damit jhrem HERREN gewinnen vnd wuchern/
Darumb wirds jhnen billich genommen vnd andern gege-
ben.
Dieſes Buͤchlein iſt zum Gerichte auff die Welt ge-
G iijſchrieben/

Dritter Theil deß
ſchrieben/ auff das die Blinden ſehend werden/ vnd die da
ſehend ſind/ blind werden vnd bleiben/ hie vnd dort in E-
wigkeit. Denn die jhren Jrrgang erkennen/ denen wird
bald geholffen.
Die ſich aber fuͤrſehend achten/ vnd wollen alles zu-
vor beſſer wiſſen/ muͤſſen gar an der hellen Sonnẽ vorblen-
den/ ſie geben zeugnůß vber ſich ſelbſt/ das ſie ſich ſelber
ſcheiden von der vnbeweglichen warheit/ vnd behalten den
Jrrthumb/ denen iſt nimmermehr zurathen. Dieſes
„Buͤchlein ſag ich/ zeiget den gruͤndlichen warhafftigen
„Weg zur Philoſophey/ vnnd Theologey/ das iſt zu deme
„das im Menſchen iſt/ vnd das/ darauß er genommen vnd
„gemacht iſt. Nach dieſem Schatz ſollen alle Menſchen for-
„ſchen/ nicht auffhoͤren biß ſie jhn finden/ er liegt im Acker
„vnſers Hertzens verborgen/ Ja an dreyen Enden iſt er
„verborgen/ Als in der Schrifft vnter der Decke deß Buch-
„ſtabens. Jm Fleiſche liegt in der Krippen zu Ephrata
vnd im Hertzen. Es ſchreibet Alexander von Sůch-
ten/ recht von der Luna fixa Medicorum, die da iſt pri-
mum ens Lapidis. Vnd ſaget: Dieſes iſt der Schatz/
welchen alle Weiſen von Anfang der Welt geſucht haben.
Die Medici nehmen jhre medicinam drauß. Der Allchi-
miſt ſeyn Gold/ ſeyn Silber/ der Philoſophus, Phyſi-
cus ſeine prima Entia Rerum, alle Arcana magiſteria,
quintum eſſe, werden darinnen gekocht vnd bereittet/ al-
le Tineturen vnnd der Lapis ſelber/ Darauß wird ge-
nommen/ Reichthumb vnnd geſundheit/ denn nach dem
Himmelreich iſt kein groͤſſener Schatz auff Erden. Alß
der

Gnothi Seavton.
der ☿ Vivus omni mirabilitati ſubjectus, ein Schatz
in dieſem Jammerthal.
Alſo zeige ich hie auch an die fundgrub als tria ca-
pita Geneſeos, ſambt dem Hauptbuch Apocalypſis,
darinnen gefunden wird/ das Himmelreich deß Ewi-
gen Lebens.
Dieſen Schatz haben Alle wiſen/ Das iſt/ Chriſten
von Anfang der Welt geſucht vnnd gefunden/ darinnen
findet der Theologus ſeine Theologiam ohne Jrrthum̃/
der Aſtronomus/ ſeine Aſtronomiam, der Magus ſeine
Magiam (ich meine nicht Zeuberey) der Phyſicus ſeine„
Phyſicam, der Alchimiſt ſeine Alchimiam (ich meine„
nicht Vnckenbrenner vmbleuffer) vnd iſt nichts auff Er-„
den vnd im Himmel/ das nicht in dieſer Fundgrube zu-„
finden were/ Darinnen liegt das ware Gnothi Seav-
thon.
Druͤmb Leſer/ wache mit mir auff/ laß dich den groſſen
hauffen der Sectanten nicht jrren/ vnd ſuche nach/ duNE.
wirſt ſo viel finden ohne alle gloſſen vom Menſchen/ daß
du Gott im Himmel dar vor ewig dancken wirſt/ aller
verfůhrunge wirſtu frey ſtehen/ aller Ketzerey wirſtu ent-
weichen. Denn Chriſtus giebet nit Ketzern/ nicht verfuͤh-
rern/ wie wol er ohne alle ſeine ſchuld muß eine vhrſach
ſeyn/ aller Rotten Secten/ vnd Ketzereyen/ er muß ſie habẽ/
vnd tragen alle die dawieder das Lamb ſtreiten/ vnd wol-
len doch rechte Chriſten ſeyn. So dn auch etwas machte zu
wieder ſeyn im Erſten Anſehen vnnd dich zu hart deuch-
ten/ wirſtu deine Einrede durch die Fedder lauffen laſſen/
So

Dritter Theil deß
So will ich dir darauff freundlich begegnen/ auch erkle-
ren/ auff das wir einer den andern anzuͤnden/ erwecken
in dem groſſen ſchatze der in mir/ vnnd in dir iſt/ Dieweil
wie er es gegen einander nicht muͤndlich thun koͤnnen/ ſol-
len wir es doch mit ſchrifften nicht vnter laſſen/ nicht einer
den andern verketzern/ verdammen/ Sondern vnterwei-
ſen/ erwecken/ auff das andern neben vns auch zu Gott
vnd jhrer ſelbſt erkentnuß kommen moͤgen/ So wird der
Druck vnd vnſer ſchreiben/ in dem willen GOt-
tes gefuͤhret vnd gebraucht/ vnd nicht in Sa-
than. Hiermit Leſer ſey Gott
befohlen/ etc.
 Ander

Gnothi Seavton.
Ander Theil dieſes
Tractats.
WIr wollen alle gerne viel lehrnen/ vnd
wiſſen/ Sonderlich wir Naturales ſcire lau-
di ducimus, ignorare &amp; neſcire turpè duci-
mus, wie Cicero ſagt. Nun wil ich dir hie
den rechten weg anzeigen/ alle dinge zu erkennen/ vnd zu-
wiſſen im Himliſchen vnd Jrrdiſchen Liechte/ vnnd ſol-
ches ohne Jrthumb/ nemblich durch das ander Theil deß
Gnothi Seavton, erkenne dich ſelber/ ſo erkenneſtu das/
daraus du biſt kommen/ Vnnd lehrneſt eben das/
darauß du biſt genommen vnnd geſchaffen/ das iſt/ alle
dinge/ denn du biſt alle dinge vnd tregeſt alle dinge in dir/
nicht weniger als Gott/ Ja du biſt ein Kind GOttes/
ſeines Reichs kenneſtu dich ſelber/ ſo haſtu ſo viel als Gott.
(Nur die erkentnus macht den Menſchen perfect) du
biſt ein Mit Erbe mit Chriſto/ Chriſtus aber iſt der wah-
re Gott/ ein Koͤnig vnd Fuͤrſt auff Erden/ ein Haupt al-
ler Voͤlcker/ Heyden/ vnd ſprachen/ kenneſtu dich ſelber/
ſo kenneſtu Jeſum Chriſtum Gott vnd Menſchen/ denn
gleich wie er iſt/ Alſo ſeind auch wir in dieſer Welt/ 1. Jo-
han. 4.
Wer alle dinge erkennen vnd wiſſen wil/ im Him-
mel vnd auff Erden/ vnd begehret zu kommen noch in die-
ſem Leibe/ in die Goͤttliche vnd Engliſche Weißheit/ der
muß Gott erkennen Cognitio Dei eſt radix omnis ſa-
pientiæ &amp; vitæ æternæ. Johan. 17. Hæc eſt vita æterna
Hvt

Dritter Theil deß
vt cognoſcant teſolum Deum verum, &amp; quem miſi-
ſti Jeſum Chriſtum.
Mercurius in Piman: Hæc vinea ſola &amp; homini
cognitio Dei. Nun iſt aber Goͤttliche Engliſche Weiß-
heit/ ipſa vita æterna, &amp; ipſa vita æterna, iſt Himliſche
Engeliſche Weißheit/ dadurch werden wir Renati, Chri-
ſten/ Engel/ etc. Vermoͤgen alle dinge wie die Engel.
Wollen wir aber Gott kennen lernen/ ſo muͤſſen wir es
nicht auß Menſchen Buͤchern ſtudieren/ Sondern von
deme der vns ſelber alles lehret/ was wir koͤnnen vnd wiſ-
ſen/ darvon die jetzige Welt nichts hoͤren wil. Da-
rumb ſeind ſo gar wenig gelehrter Leute in allen Lender/
nur etwas Welt geſcheide vnd nichts Goͤttliches. Wol-
len wir (ſag ich) Gott recht erkennen/ ſo koͤnnen wir jhn
nicht ſehen/ ſuchen noch finden/ Als in ſeinem Sitz vnd
Thron. Sein ſitz vnd Thron iſt nicht Infinitudo abyßi,
Da wir Naturlich ſpeculiren, Von der ewi-
gen GOttheit/ wie das Informatorium lehret/ wir
muͤſſen auch nicht in der circumferentia herumb ſchweif-
fen/ das iſt/ in der Creatur hin vñ herlauffen/ wiewol Crea-
tur zum Werckmeiſter leitet/ Rom. 1. Sondern wir muͤſ-
ſen vns dieſen beyden gehen ad centrum, zum Mittel-
puncten/ das iſt/ in die Perſon/ darein ſich Gott vnd das
Wort gelaſſen haben/ das iſt/ zu I. C. S. M. Jn die
Menſcheit Chriſti/ welche einige Perſon am Creutz ge-
ſtorben/ abgenommen/ in ein Grab geleget/ am Drit-
ten Tage Aufferſtanden von den Todten.
Nicht daß dieſe Perſon allein gecreutziget/ geſtor-
ben/

Gnothi Seavton.
ben begraben ſey/ ohne den Geiſt/ vnd Wort/ Nein traun/
es were ſonſt Gott nicht geſtorben/ der gantze Gott wehre
nicht Menſch worden/ der gantze GOtt were nicht fuͤr
vns geſtorben/ Gecreutziget/ begraben/ Wie die
Secten darvon reden. Denn wollen wir den gantzen Gott
erkennen/ ſo muͤſſen wir drey Perſonen haben/ vnnd ſon-
derlich den Gott der da ſpricht/ Jch bin der Erſte vnd der
letzte/ das α. vnd das ω. der Anfang vnd das Ende/ das
iſt/ wir muͤſſen α. Vnnd ω. Zuſammen nehmen/ we-
ſentlich einigen Himmel vnnd Erden/ Ewigkeit vnnd
Zeit.
Sonſt hetten wir nur ein halbe Erkentnuͤß/ vnd beger-
ten keine gantze erkenuß zuhaben/ wie alle literati thun/
vnd nichts anders wiſſen noch verſtehen/ es mangelt jhnen
am Gnothi Seavton, das vns fuͤhre zu dem rechten wah-
ren Ewigen Gott/ der da iſt α vnd ω auſſer welchen kein
Gott/ Himmel vnd Erden noch einige Creatur iſt. Der„
nur an Creutze geſtorben iſt/ der iſt vnnd bleibet der Erſte„
dem Geiſte vnd der Letzte nach dem Worte/ dann Gott„
vnd das wort haben ſich eingelaſſen/ in das Corpus in die„
Menſchheit Chriſti/ darinnen findeſtu den Sitz/ Thron/„
Stuel der Mayeſtet Gottes/ der Heiligen Trinitet/„
da findeſtu Vater/ Sohn/ Heiligen Geiſt/ gantz/ Geiſt„
Perſon/ Wort gantz Himliſch in der Ewigkeit/ Jrr-„
diſch in der zeit.„
„
Derhalben wollen wir den rechten wahren Ewigen„
GOTT/ ſuchen/ finden vnnd erkennen/
ſo můſten wir Jhme im Creutze ✝ ſuchen in Mittel-
H ijpunct

Dritter Theil deß
punct im centro, der Geiſt iſt vns zu hoch/ vnd ein verzeh-
rendes Fewer iſt vns zu liechte/ moͤgen jhn in Ewigkeit
nicht ſehen/ Eſt &amp; manet lux inacceßibilis, So iſt
das Wort/ das iſt/ Die Welt vns zu Dunckel vnnd Fin-
ſtern/ wir moͤgen Gott auch nimmermehr gantz erkennen
„wir muͤſſen in den Mittelpunet/ eylen in J. C. S. M. der
„iſt die Wohnung vnd Stadt der Ewigen Trinitet/ kei-
„ne ander Wohnung/ hat Gott vnd das Wort/ als Cor-
„pus Chriſti. Nicht allein die Trinitet Wohnet in Chri-
„ſto Leibhafftig mit aller voͤllen/ Sondern auch Himmel
„Erden vnd alle Craturen/ vnd alle Menſchen. Vnnd
„dieweil (der Menſch iſt Quinarius numerus, darein alle
„Creaturen flieſſen/ als in jhr Centrum, So iſt vnſer
„Gott auch Menſch worden/ ein Centrum, begreifft
„vnb beſchleuß alle Creaturen, Extra Ghriſtum nihil
„intra Chriſtum omnia, nihil majus Chriſto, in quo
„ſunt omnia, &amp; nihil minus Chriſto, Qui eſt in omni-
„bus minimis. Divina omnia ſemper ſunt majora
„maximis &amp; ſunt minora minimis internis. Kenneſtu
„den/ ſo kenneſtu alle dinge/ biſtu in deme/ ſo biſtu in allen
„dingen/ vnd muſt vns mit dem Tatio bey dem Mercurio
„Trismegiſto billich ſprechen.
„Video me in omnibus, &amp; omnia in me, Ego
„ſum in mari &amp; mare in me, Ego ſum in cœlo &amp; cœ-
„lum in me. Ego ſum in inferno &amp; infernus in me,
„Ego ſum interra &amp; terra in me, Ego ſum in arbori-
bus &amp; arbores in me, Das geſchach dem Tatio da jhn
ſeyn Vater Hermes auff den Berg fuͤhrete/ vnnd die re-
generationem eroͤffnen wolte/ Daß ein jeder Menſch
muß

Gnothi Seavton.
muß zum Andermahl gebohren werden/ darumb ließ wei-
ter im Pyman: lib. 13.
Wilt du dich ſelber recht erkennen vnd alle dinge im“
Himmel vnd Erden/ ſo muſtu den erkennen auß dem du“
biſt genommen/ deß Bildnuß du tregeſt/ Als den waren“
Gott/ der da iſt. J. C. S. M. Der da hat Hende/ Fůſ-“
ſe/ jnnetlich vnnd Euſſerlich gliedmaſſen/ wie du/ vnnd“
iſt wie du/ excepta carne peccati.“
Den waren Gott/ ſag ich/ nicht den Geiſt allein“
fůr ſich/ auch nicht daß Wort allein fuͤr ſich/ Sondern“
Gott vnd das Wort/ das da Fleiſch iſt worden/ Menſch“
geboren durch wirckung des Heiligen Geiſtes/ iſt das“
Wort Fleiſch worden.“
Das Wort iſt nicht ohne Gott/ vnd Gott iſt nicht“
ohne das Wort/ Sondern dieſe Beyde ein GOtt/ die“
ſeind Menſche worden. Jn der Menſchheit Chriſti“
Offenbahret ſich der Geiſt oder Gott/ nach dem Drey“
Himliſchen Perſonen/ Vnnd das Wort nach den drey“
Leiblichen Perſonen. Jſt nun die Perſonen der Menſch-“
heit am Creutze gehangen/ So iſt auch der Vater vnnd
Heiliger Geiſt daran gehangen. Darumb Paulus Lau-
tenſack drey Creutze ſetzet/ nach den 3. Erſten Capiteln
Apocalypſis, Daß 1. Erſte ✝ iſt des Vaters/ Das
2. Mittel ✝ deß Sohns/ Daß 3. Creutz ✝ deß Heili-
gen Geiſtes/ nach der einen Zeit zwo Zeit vnnd halben
Zeit/ darinnch hat er alle dinge beſchloſſen.
So ſoll nun diß ander Theil daß Gnothi Seavton
den Weg weiſen zu dem Paulo Lautenſack/ welcher alle
Schrifften des Alten vnd Newen Teſtaments/ in das
H iijeinige

Dritter Theil deß
einige Buch Apocalypſis fuͤret/ vnd eroͤffnet ſie durch
3. Creutz/ deß Vaters/ Sohns vnd heiligen Geiſtes/
darauß lehret man den waren Ewigen GOtt erkennen/
vnd ſich ſelbſt vnd alle dinge. Jn Chriſto iſt Gott vnnd
das Wort als in dem Thron/ Stuel/ Sitz der Trini-
tet. Gott hat die Bůcher deß Alten Teſtaments beſchloſ-
ſen das ſind zwo zeit in dem Sohne.
Der Apocalypſis hat den Heiligen Geiſt die drit-
te Perſon/ das iſt eine halbe Zeit die gantze Welt. Alſo
iernen wir durch die drey Creutz/ was vorgangen iſt/ was
jetzt iſt/ vnd was noch werden ſoll. Es iſt geweſen vnd
iſt jetzt/ vnnd ſoll noch werden wie die Zahl des Thieres
vnd ſeines Nahmens fůrhelt vnnd eroͤffnet/ die da iſt 666.
Hie liegt Weißheit/ wer verſtand hat/ der rechne die Zahl
deß Thieres vnnd ſeines Nahmens/ ſo wird er zum Gno-
thi Seavton kommen vnd lehrnen/ Das jhn kein Menſch
auff Erden lernen mag/ biß an den Juͤngſten Tag/
Denn was wir von Menſchen vnnd auß Buͤchern ler-
nen/ iſt vngewiß/ iſt jrrig vnnd nicht gantz/ vnd was
wir an einem ende lernen das vergeſſen wir an dem
andern/ Vnnd koͤnnen vnſer Lebenlang zu keiner per-
fection kommen/ muͤſſen im Finſternuß vnnd blindheit
ſterben.
Allein auß dieſer Zahl 666. deß Apocalypſis
lehrnen wir im Himliſchen vnnd Jrrdiſchen Liech-
te/ Was ein Menſch nur Wuͤntſchen vnnd dencken
mag.
Es

Gnothi Seavton.
Es werden mit CHriſto gecreutziget zwene Sche-
cher/ zu beyden Seitten/ bedeuten die drey Perſonen/
nach der Hebraiſchen/ Griechiſchen vnnd Lateiniſchen
Sprachen/ welches alles von Ewigkeit alſo prædeſtinirt
iſt.
Das ✝ zur rechten Handt bedeut den Vater/ das ✝
zur lincken Handt bedeut denn heiligen Geiſt/ die gantze
Welt. Am Mitlern Creutz muſtu alles ſuchen/ was zu
ſuchen vnnd zu finden iſt/ im Himmel vnnd Erden/ vnd
alle Creaturen/ ſeindt mit CHRISTO gecreutzi-
get.
Zur rechten Handt wardt der Schecher zu Gnaden
angenommen/ Er ergab ſich ſeinem Erloͤſer/ deñ alle Suͤn-
der bedůrffen deß Erloͤſers. Der zur lincken Hand wird
durch den heiligen Geiſt bedeutet/ wiederſprach der
Warheit/ begehret deß Erloͤſers nicht/ wie denn
noch heutiges Tages/ die gantze Welt den Heiligen
Geiſt wieder ſpricht/ vnd fraget nach CHRISTO
nichts/ wil jhn weder kennen noch wiſſen/ Ob ſie gleich
das Maul voll hat von CHRISTO/ ſo kennet ſich
doch die Welt ſelber nicht/ caret oculo, caret intellectu,
caret judicio. Verwirfft CHRISTVM/ das iſt/
ſich ſelber/ wie dann viel groſſe Lehrer den Apocalypſin
außgemuſtert haben/ vnd verworffen/ ſie koͤnnen nicht ſpuͤ-
ren/ das CHRIſtus ſolle in dieſem Buch offenbahret
ſeyn/ ſie koͤnnen nicht gleuben/ das diß Haupt Buch
vom Heiligen Geiſt ſolle geſtellet ſeyn/ Jhr Geiſt
kan ſich in das Buch nicht ſchicken/ iſt ſo viel/ ſie kennen
jhren GOTT nicht/ jhren Erloͤſer nicht/ der da iſt
α &amp; ω

Dritter Theil deß
α &amp; ω Anfang vnnd Ende/ kenne alſo ſich ſelber nicht/
rejecto Chriſto ſeipſum reijciunt, weil ſie Apocalypſ:
daß iſt/ J. C. S. M. verwerffen/ So verwerffen ſie ſich
ſelbſt. Dann wer wider ſeinen GOtt iſt/ der iſt wider
ſich ſelbſten/ keine groͤſſere ſtraff kan der Menſch haben/
als ignorantiam ſui, wie Mercurius ſchreibet von 10. Vl-
toribus intra unum quemq;. Ignorantia ſui, iſt der
groͤſte Seelbrechern.
Alſo hat der guͤtige Gott von Ewigkeit geordnet/
Das ein jeder ſich ſelbſt verdammen/ Der GOtt Ver-
dammet/ vnnd GOtt bleibet doch fůr ſich gerecht/ denn
Creatur iſt nicht jhr ſelbſt/ Sondern daß der ſie geſchaf-
fen vnnd Erloͤſet hat/ wer nun ſich ſelbſt nicht kennet/ der
kennet ſeinen Schoͤpffer vnnd Erloͤſer nicht/ Vnd wer
ſeinen Schoͤpffer vnd Erloͤſer nicht kennet/ der iſt ein Sa-
than/ ein adverſarius, wiederſtrebet ſeinem Gott/ zu
ſeinem eigenem verderbnuͤß vnd Verdamnuͤß.
Derhalben O Leſer laſſet alles forſchen vnnd Stu-
dieren anſtehen vnd erkennet euch ſelbſt/ daß iſt/ Erken-
net ewren Schoͤpffer vnnd Erloͤſer. Viel Menſchen
wollen hochgelehrt werden/ in viel Kuͤnſten/ Sprachen/
Faculteten, wollen alle dinge erforſchen/ erkennen/ vnd
kennen ſich ſelbſt nicht/ hoc eſt, Jhren Gott/ vnd fah-
ren alſo in die Verdamnůß.
Wir hetten die Hochgelehrten in den Hohenſchu-
len fuͤr 60. Jahren widerſprechen moͤgen den Paulo Lau-
tenſack dem Apocalypſi, ſo ſie ſich ſelbſt/ Das iſt/
J. C. S. M. erkennet hetten.
Chriſtus

Gnothi Seavton.
Chriſtus iſt ein ergernůß vnnd anſtoß allen nicht er-
wehleten/ denn er iſt der wahre rechte Ewige GOtt der
am Creutze hinge/ der da ſtirbet/ begraben wird/ Sol-
ches ergert die kluge vernunfft/ welche ſtets wider den
Glauben ficht/ das iſt/ wieder das Lamb Chriſtum/
vnnd thuts auß vnwiſſenheit/ das ſie weder den Vater
noch den Sohn erkennen/ das iſt/ Sie wollen andere din-
ge wiſſen vnd kennen/ vnnd kennen ſich ſelber nicht/ viel
Buͤcher ſtudieren ſie/ vnnd ſtudieren Apocalypſin nicht/
Das iſt/ das rechte wahre groſſe Ewige Buch/ Das da
iſt J. C. S. M. Denn drey groſſe Bůcher ſeind/ die am
Creutz gehangen haben.
Als der Vater/ der Sohn/ der Heilige Geiſt/I.
wer dieſe drey Buͤcher nicht ſtudieret/ der kan ſich nim-
mermehr erkennen/ kan auch kein gelehrter Mann wer-
den/ Ob er gleich 10. 12. 15. Sprachen koͤnte/ vnnd lux
mundi were in Theologia, Medicina &amp; Jurispru-
dentia, wie man dann in Hohenſchulen ſolche Doctores
machet.
Chriſtus iſt das Ander groſſe Buch/ dardurch Him-II.
mel vnd Erden worden ſind/ inwendig vnnd außwen-
digt geſchrieben.
Der Menſch iſt das dritte groͤſte Buch/ auch in-III.
wendig vnd außwendig geſchrieben/ darein GOtt vnnd
das Wort vnd alle Creaturen ſambt Himmel vnd Erden
gefunden werden/ darumb wer ſich ſelbſt erkennet/ Der
muß Ja alle dinge in/ mit vnd durch Gott erkennen/ ohne
irtuhm
JNun

Dritter Theil deß
Nun wollen wir anſehen/ vnſere gelieder/ inwen-
dig vnd außwendig/ vnſern gantzen Leib mit allen gelen-
cken.
Denn wir ſeind Chriſti glieder/ wir ſeind wie Gott.
Adam iſt worden wie vnſer einer. So iſt Gott worden
wie wir gleich/ wie er iſt/ Alſo ſeind auch wir in dieſer
Welt.
Siehe an das Mittel Creutz/ da Gott vnd Menſch
anhanget/ der Anfang vnd das Ende/ der erſte vnnd der
letzte.
Der Erſte nach dem Geiſt/ vnnd GOtt/ der letzte
nach dem Worte oder heiligen Geiſte/ So findeſtu
15. Glieder an Henden vnnd Fuͤſſen/ ſambt den 3. Nar-
ben/ noch den 3. Creutzen/ die da gar in ein Creutz gezo-
gen werden/ Denn es nur ein GOtt nur ein Chriſtus.
Nun hat das Creutz 5. Puncten/ Erſtlich 4. Ecken nach
den 4. Puncten der Sonnen/ des Mondes/ der Ster-
nen.
Dann in 24. Stunden gehet die Sonne vmb die
Erden/ Alſo der Mond/ alſo die Morgen vnnd Abend-
ſternen/ Die 5. finger ſeind bekleidet/ Die 5. Puncta des
Erſten Creutzes. Darzu nimbt Paulus Lautenſack/
30. Buchſtaben/ der drey Sprachen/ mit ſonderlichen
Worten/ Die er geiſter nennet/ ſeind nicht Todte Buch-
ſtaben/ Sondern wirckunge vnnd Kraͤffte der 3. Goͤtt-
lichen Perſonen/ Denn die Trinitet wird eroͤffnet/ ſambt
allen Creaturen/ durch die 3. Creutz/ Vnnd ſonderlich
daß jederman mit Augen ſehen kan/ vnnd die ſchrifft
darnach leſen/ henget er die Glieder Chriſti an die 3.
Creutz/

Gnothi ſeavton.
Creutz/ Als? A b c d e, daß ſind die 5. Puncta deß er-
ſten Creutzes f g h i k, das ſeind die 5. Puncta deß
mitteln Creutzes bedeuten die 5. Wunden Chriſti inner-
lich/ l m n o p, ſeind die 5. Finger an der Lincken Hand/
am Dritten Creutze/ da zuſammen machen 15. Alſo ſeind
darmit 15. Buchſtabẽ/ 15. geiſter/ 15. Wirckungen Kraͤffte/
ja 15. Paragraphi auß den drey Erſten Capitibus deß
Apocalypſis, mit hinein gehenckt/ Welche hernach abge-
nommen vnnd in die andern capita eingeſenckt/ als die
jhr Grab zur Aufferſtehung.
Weiter Kleidet er das dritte Creutz/ Zum ander-
mahl mit den paragraphis, Deß 12. 13. 14. Capiteln/
(Denn nur 6. Capitel darff man ſtudieren/ mit jhren
paragraphis, ſo man alle Schrifft ſtudieret) brauchet
abermahl 15. Buchſtaben/ nach den 15. Gliedern/ der
euſſern Perſon/ vnnd nach den 15. paragraphis deß 12.
13. 14. Capitel/ alß? q r ſ t u. Bekleidet das Erſte ✝
ſeind die 5. Zeen am rechten Fuß/ x y 2 z ξ bekleidet das
mittel Creutz/ bedeuten die euſſern 5. Wunden/ dann Chri-
ſtus iſt zweyfach innerlich euſſerlich/ wie alle andern Men-
ſchen ſeind. 9 t n r ϕ bekleidet/ das dritte Creutz bedeu-
ten die 5. Zeen am lincken Fuͤſſe.
Alſo ſeind 30. kleine Glieder an Henden/ Euſſeren
Wunden/ innerlich vnnd euſſerlich/ ſeind geiſter/ wir-
ckungen/ Krafft/ dardurch die gantze ſchrifft vnd das gan-
tze Werck der ſchrifft zu ſtudieren/ Chriſtum zu erkennen/
ſich ſelbſt gehandelt wird/ vnd darff kein Buchſtabe/ kein
Buch noch geiſt verruͤcket werden/ ſo wenig als die Glie-
der am Menſchlichen Leibe.
J ijAlſo

Dritter Theil des
Alſo gewiß iſt diß Sudium cognoſcendi Deum/
ſeipſum &amp; omnia in cœlo &amp; in terra.
Wenn der Menſch ſich ſelbſt kennet/ ſo hat er bey
ſich das rechte Buch/ lehrnet darauß alle dinge. O wie
langſamb vnd mit groſſer muͤhe vnnd Arbeit lehrnen wir
auß Menſchen Buͤchern die Biblia iſt gnung zu aller Jr-
diſchen vnd Himliſchen Weißheit.
Vber daß werden auch die groſſen gelencker/ eben
durch dieſelbige Buchſtaben vnd Geiſter gecreutziget vnd
an die 3 ✝ gehenckt/ Als A B C ſind die Erſten Punc-
ta der dreyen Creutzen/ haben den rechten Arm mit jhren
dreyen gelencken/ Geiſt/ Perſon/ Wort.
BGM. Haben die andern 3. Puncta der 3. Creu-
tzen bedeuten den lincken Arm Chriſti/ den Sohn im
Vater.
CHI. Haben das vnterſte Punct der 3. Creu-
tzen/ Vnnd den lincken Schenckel mit den 3. gelen-
cken.
DIO. Haben inne die 4. Puncta der 3. Creutzen/
vnd den rechten Schenckel mit den 3. gelencken.
V ξ Menſcheit nehmen ein/ die 3. Mittel Punc-
ta der 3. Creutzen/ vnnd haben inne das Haͤupt/
Bruſt/ Nabel/ Da wir abermahl ſehen/ 1. Zeit/ 2.
Zeit/ 3. halbe Zeit/ das iſt innerlich nach Jeſu/ das iſt/
nach dem Geiſte.
Weiters

Gnothi Seavton.
Weiters euſſerlich nach dem Wort/ ſeind dieſe
Glieder noch einmal Gecreutziget/ qx 9. der letzte Arm
mit 3. gelencken/ 6. ξ v der lincke ſchenckel mit 3.
gelencken.
TZV. Der rechte ſchenckel/ v ξ ϕ Haͤupt/ Bruſt/
Nabel.
Alſo iſt der gantze Chriſtus innerlich vnd euſſerlich/ das“
iſt/ nach der groͤſte vnnd weite/ an das Creutz gehefft/“
ſambt allen vnſern gliedmaſſen/ Jnnerlich vnd euſſerlich/“
darbey wir erkennen ſollen/ daß auch die Gliedmaſſen be-“
zeugen/ daß wir Gottes Bidnuß tragen/ vñ ſind gleich wie“
er iſt/ vnd daß wier mit jhme gecreutziget/ geſtorben vnd“
begraben muͤſſen werden/ wie der Apoſtel ſagt/ 1. Tim.“
6. wollen wir anders mit jhme auffſtehen/ das iſt/ wollen“
wir anders die Heilige ſchrifft vnnd alle dinge recht ſtudie-“
ren/ lehrnen vnd erkennen/ denn wer da die Heilige ſchrifft“
lehrnet vñ erkennet/ der erkennet ſich ſelber/ &amp; qui ſeipſum“
cognoſcit, etiam cognoſcit Chriſtum &amp; Scripturas &amp;“
omnia. Vnd treget alle Bůcher bey ſich/ kan alle Stundẽ“
im Gott Wandeln/ vnd kommet zu aller Jrrdiſchen vnd“
Himliſchen Weißheit ohne allen Jrrthumb.“
Neher zum Gnothi Seavton zu fuͤhren/ das iſt/“
zur aller Himliſchen vnd Jrrdiſchen Weißheit/ damit“
wir vns ſelber vnd andere kennen/ was fůr gelehrte Leu-“
the in der Welt geweſen ſeind/ So muͤſſen wir die 36. Gei-“
ſter ſambt dem Buſtaben/ daher ſetzen/ darauß man ſe-“
hen kan daß es nichts newes ſey.“
Es iſt hie gar nichts Newes/ Sondern das anti-
quiſsimum ideoq́; veriſsimum. So wenig als das
New iſt 5. Finger an der Hand haben/ Zwene ſchenckel/
J iijzwey

Dritter Theil deß
Zwey Augen im Kopffe/ Eben ſo wenig iſt auch diß
ſtudium cognoſcendi ſeipſum &amp; omnia, New.
Er darff ſich auch kein gelehrter entſchuͤldigen vnnd
ſagen/ es ſey frembd vnerhoͤrt ding/ durch Buchſtaben
oder Geiſte/ die Schrifft Creutzigen/ vnnd einen jeden
Geiſt glied zueignen/ es iſt |ab æterno als geordnet/
wie dann vnſer Gott ſelber gecreutziget iſt.
So haben ſie warhafftig eben die gelieder die Chri-
ſtus hat/ wollen ſie nun das nicht annehmen/ ſo verwerf-
fen ſie ſich ſelbſt damit/ denn ſie thun es nicht allein Chri-
ſto/ Sondern jhnen ſelbſt wie dann viel objectiones dem
Paulo Lautenſack vor 50. Jahren von den Hochge-
lehrten/ eingeworffen/ vnd die es nicht haben
wollen annehmen/ als huc
refer.

Zwo
Sechs
Funffzehen
Apocalypſis.

Creutzigunge
Capita.
Paragraphos.
Das Grab.
ENDE.
 











 