 

ΓΝΩΘΙ ΣΕΑΥ-
ΤΟΝ.
Noſce teipſum.
Erkenne dich ſelbſt.
Zeiget vñ weiſet dahin/ daß der Menſch
ſey ein Microcoſmus, das groͤſte Werck Gottes/ vnter dem
Himmel/ Er ſey die kleine Welt/ vnd tregt alles in jhme/
was da funden wird/ in Himmel vnd Erden/
vnd auch daruͤber.
Geſtellet von
Dem Ehrwuͤrdigen/ ꝛc. in Gott ruhendem M. Va-
lentino Weigelio, weyland Pfarꝛherꝛn zu der
Tſchopaw.
 Gedruckt zu der Newenſtatt/ durch
Johann Knuber/ Jm Jahr

M DC XV.




Eingang.
DJeſes Buͤchlein heiſſet auff Griechiſch/
γνὦϑι σεαυὀν, Lateiniſch/ Cognoſce tei-
pſum, vnd auff Teutſch/ Erkenne dich
ſelber: weiſet dahin/ daß der Menſch ſey
ein Microcoſmus, das groͤſte Werck
GOttes vnter dem Himmel/ Er ſey die
kleine Welt/ vnd trage alles in jme/ was da funden wirt/
in Himmel vnd Erden/ vnd auch daruͤber.
Vnd die weil ein jeder von Natur viel begert zuwiſſen/
ſo ſoll ja billich das/ das erſte ſeyn vnd fuͤrnembſte/ ſich
ſelbſt recht kennen vnd wiſſen/ nicht alleine nach der Na-
tur/ da er iſt ein Sohn der groſſen Welt/ ſondern auch
nach der Gnaden/ da er iſt ein Kind vnd Erbe Gottes in
Chriſto: Das iſt/ nicht alleine nach der Philoſophey/ ſoll
er ſich ſelbſt wiſſen vnd erkennen/ ſondern viel mehr nach
der heiligen Schrifft/ die zweyfache Erkendtnuß iſt/ das
edelſte am Menſchen/ dann da lernet er/ woher er kom-
me/ worauß er gemacht ſey/ wo er geſchaffen ſey/ wie er
leben vnd wandeln ſoll/ beydes in dieſer Zeit/ vnnd her-
nach in Ewigkeit.
A ijWer

Eingang dieſes Trattaͤtleins.
Wer diß lernet/ der vbet recht das gnothi ſeauton,
das iſt die Erkentnuß ſein ſelbſt/ wiewol das gnothi
ſeauton, das iſt die Erkentnuß ſein ſelbſt/ dem Engel im
Himmel vnd dem Adam im Paradeiß eine gelegenheit/
vnd Vrſach geweſen iſt/ daß ſie beyde außgetrieben/ vnd
von Gott verſtoſſen ſeyn worden/ ſo hat doch dargegen
eben die Erkendtnuß ſein ſelbſt/ widerumb den Adam
zu Gott geleytet/ durch die vorlauffende Gnade. Dann
ſo bald ſich Adam ſelber erkante/ was er war/ ſeine Wuͤr-
de/ ſeine Weißheit/ vnd Vermoͤgen/ Da fiel er durch be-
trug der Schlangen/ von Gott abe/ vnd liebete ſich ſel-
ber mehr/ dann Gott/ verwundert ſich vber ſich ſelber/
daß er auch were wie Gott: Aber hiermit wurde er ge-
fellet/ vnnd wie er nun ſeines Jammers vnd Elendes in-
nen ward/ vnd ſich abermal ſelber erkandte/ daß er ge-
ſuͤndiget hatte/ vnnd alſo in die Verdamnuß gerathen/
thet er ernſtliche Buſſe/ ſtarb jhm ſelber ab/ fiel wider
von jhm ſelber/ vnd kehrete ſich zu GOtt/ alſo ward er
durch die Gnade wider zu Gott bracht/ Dann deß Wei-
bes Same/ fand ſtatt vnd raum jhme/ vnnd macht jhn
widerumb lebendig/ Alſo iſt die Erkendtnuß ſein ſelbſt
ſchaͤdlich vnd boͤß/ Wann man ſich dardurch erhebet/
vnd ſich deß wiſſens vnd erkennens anmaſſet/ als were er
ſein eygen/ als veꝛmoͤcht er alles von ſich ſelber one Gott/
daher ſaget Paulus/ die ſich duͤncken laſſen/ ſie wiſſen et-
was/ dieſelben wiſſen doch nicht/ wie ſie wiſſen ſollen/ die
Erkent-

Eingang dieſes Trattaͤtleins.
Erkentnuß ſein ſelbſt iſt auch nuͤtze vnd gut/ wann man
ſie dahin brauchet/ darzu ſie Gott durch Chriſtum ver-
ordnet hat/ nemlich daß man dadurch lerne erkennen/
wie ein jeder ſein ſelbſt groͤſter Feind ſey/ vnnd wie man
von ſich ſelber nichts ſey/ noch vermoͤge alles von jhm
ſelber/ ſondern alles was ein jeder iſt/ vnnd vermoͤge/ ſey
alles von der Gnaden Gottes/ vnd alſo ſoll ſich ein jeder
taͤglich vor deꝛ gewaltigen Hand Gottes demuͤtigen/ wie
Paulus lehret/ ſich klein/ geringe/ vnd nidrig vor Gott/
vnd dem Menſchen ſetzen/ alſo machet man GOtt den
Schoͤpffer groß/ alles vnd hoch/ wie dann in dem Leben
Chriſti (welches zu dieſen zeiten gantz verfallen iſt) auß-
druͤcklich allen Glaubigen vorgebildet wird. O wie ein
ſelige Erkendtnuß/ vnnd gnothi ſeauton iſt das/ da
der Menſch durch all ſein wiſſen/ koͤnnen vnd vermoͤgen/
taͤglich in jhm ſelber nidrig vnd klein wird! Dieſer wird
Gott nahe/ ja Gott wird alles in jhm/ er will gerne nich-
tes ſeyn/ auff daß Gott alles in jhme ſey vnd werde/ ſol-
ches beger ich bey mir ſelber/ vnd bey allen Guthertzigen/
mit dieſem meinem gnothi ſeauton außzurichten/
nemblich/ daß ich mich neben andern erkenne/ nach der
Natur/ vnd auß der natuͤrlichen Erkentnuß gefůhret/
vnd geleytet werde zur Gnade/ das iſt/ zu Chriſto/ dem
einigen Eckſtein/ in welchem alle ſchetze der Weißheit/
vnd Erkentnuß gefunden werden/ Du darffſt dich nicht
bekuͤmmern vmb den Autorem, wer diß ſchreibe/ ſon-
A iijdern

Eingang dieſes Trattaͤtleins.
dern bedencke viel mehr/ warumb/ vnd was da geſchrie-
ben werde/ durchlieſe es mit fleiß/ vnd widerhole es offt-
mals/ biß ſo lange du es verſteheſt/ du wirſt dariñen von
mehrern ſachen ermahnet werden/ dann du gedencken
kanſt/ allein ich wolte/ daß du erſtlich vil mehr das Buch
deines Hertzens leſeſt/ So wuͤrdeſt du mir in meinen
Schreiben wol kundtſchafft geben/ Es wuͤrde ſich nie-
mand darwider auffkruͤmmen/ als der falſche Theolo-
gus der Antichriſt/ welcher ſeinen Glauben im Papier/
vnnd Maule fuͤhret/ aber Chriſtum verleugnet er nach
der Krafft/ Geiſte/ Creutz vnd Leben. Dieſes verlohrne
Kind ſage ich/ welches Chriſtum nach dem Buchſtaben
fůhret/ vnd Chriſtum in Glauben weder geſehen/ noch
gekannt hat/ wird diß gnothi ſeauton verwerffen/ ſich
ſelbſt verrathen/ vnd zuerkennen geben offentlich/ daß
er ſey das Thier/ welches lebendig todt iſt/ wie
das Buch der Offenbahrung
meldet.

Das


Das erſte Capittel.
Daß/ ſich ſelbſt recht erkennen/ ſey die beſte Erkent-
nuß/ vnnd hoͤchſte Weißheit.
WIr leſen bey den alten Weiſen/ diß nuͤtzliche Sprich wort/
γνὦϑι σεαυὀν, Cognoſce teipſum, Erkenne dich ſelber/
welches/ ob es ſchon recht/ von Weltlichen ſitten gebrau-
chet wird/ Al ſthe dich ſelbs recht an/ was du ſeyeſt/ reuch
in deinem Buſen/ vrtheile dich ſelbeſt/ vnd laß andere vn-
getadelt/ ob es ſchon/ ſage ich/ auff das Menſchliche Leben/ als von den
Sitten gebrauchet iſt worden/ dennoch moͤgen wir ſolchen Spruch/
Cognoſce teipſum, auch recht vnnd wol ziehen auff die natuͤrliche
vnd vbernatuͤrliche Erkaͤndnuͤß deß gantzen Menſchens/ alſo daß ſich
der Menſch nicht alleine ſelber anſehe/ vnd hiemit erinnere/ wie er ſich
in Sitten fuͤr den Leuten halten ſolle/ ſondern daß er auch ſeine Natur
erkenne/ innwendig vnd außwendig/ im Geiſt/ vnd in der Natur/ von
wannen er komme/ vnd worauß er gemacht ſey/ wozu er geordnet ſey/
von ſeinem ewigen Schoͤpffer: Was ſeine Wirdigkeit/ Krafft vnnd
Vermoͤgen/ oder Vnvermoͤgen ſey: Solches/ vnnd dergleichen zuer-
kennen im Menſchen/ vnd vom Menſchen/ wil ich in dieſem meinen
Buͤchlein verſtanden haben/ wann man ſaget/ Gnothi ſeauton, Er-
kenne dich ſelber: Dann durch Goͤttliche verleyhung wil ich melden/
Wie der Menſch formiret ſey/ auß dem Erdenkloß/ vnd wie dieſer Er-
denkloß nicht anders ſey/ deñ dieſe groſſe Welt mit allen Geſchoͤpffen:
Dann auß der groſſen Welt iſt Adam gemacht/ in einen natuͤrlichen
Menſchen/ darumb wird er geheiſſen/ der Microcoſmus, das iſt/ die
kleine Welt: Vber das iſt auch der Menſch geſchaffen nach dem bild-
nuͤß

Erkenne dich ſelbſt/
nuͤß GOttes/ in eine lebendige Seele/ welche durch das einblaſen von
Gott gangen iſt.
Auß dieſen allen iſt klar/ daß man den Menſchen erkennen muß/
auff zweyerley weiſe/ Erſtlich natuͤrlicher weiſe/ als nach dem Erden-
kloß/ auß welchem er formiret iſt/ vnnd gemacht/ darnach vbernatuͤr-
lich/ als nach dem Geiſt/ welcher von GOtt in dem Menſchen einge-
blaſen iſt. Derohalben in dieſem erſten Buͤchlein/ ſoll der Menſch be-
trachtet/ vnd erkennet werden nach der Natur/ wie er von den hoͤchſten
Schoͤpffer geſetzet ſey/ in drey Theil/ als in dem Leib/ in die Seele/ vnd
in den Geiſt: Vnnd woher ein jeder komme: Was eines jeden Natur/
Krafft/ Wuͤrckung vnd Vermuͤgen ſey/ ꝛc.
Jm andern Buͤchlein aber hernachmals/ ſoll der Menſch ſich ſel-
ber wol erkennen/ nach der Lehr Chriſti/ wie er ſein ſelbſt groͤßer Feind
ſey/ ſich ſelber am meiſten hindere/ vnnd auffhalte/ daß er ſo langſam
theilhafftig werde/ der neuwen Geburt/ vnnd ſich ſo ſchwerlich fuͤhren
laſſe zu Chriſto ſeinem Seligmacher. Es iſt eine groſſe Blindtheit an
vns/ daß wir jmmer gerne viel andere dinge wiſſen wollen/ vnd kennen
vns ſelbſt nicht: Andere ding wollen wir erkennen vnd erfahren/ vns ſel-
ber aber wiſſen wir nicht/ ſo doch alles in dem einigen gelegen iſt/ Sich
ſelbſt recht erkennen/ beydes nach der Natur/ vnd auch nach der Gna-
den: Natur hat den Adam gefaͤllet: Gnade aber hat den Adam wider
zu Gott gefuͤhret: Jn dieſen beyden ſtehet das gantze Geſchoͤpff/ vnnd
alle Schrifften verfaſſet: Darumb wer ſich ſelbſt erkennet nach der
Natur/ vnd nach der Gnaden/ der kennet alle Ding/ vnd je mehr er ſich
durch dieſe zweene Wege erkennet/ je groͤſſer Weißheit er erlanget/ vnd
ſihet vber jhm den ewigen Gott/ ſeinen Schoͤpffer/ neben jhm die heili-
gen Engel/ ſeine Mittgeſellen/ vnd vnter jhme dieſe gantze Welt.
Es ſaget Hugo, ein alter Lehrer/ viel wiſſen viel/ vnd wiſſen ſich ſel-
ber nicht/ ſo doch die hoͤchſte Philoſophey iſt/ ſich ſelbſt erkennen/ Ja es
iſt beſſer/ du er kenneſt dich ſelber/ denn daß du alle ding wiſſeſt im Him-
mel vnd Erden.
Ein Heyde/ mit Namen Demonak, als er gefraget worden/ wenn
er hette angefangen zu philoſophiren/ das iſt/ die Weißheit zulernen?
Antworte

Das Erſte Buͤchlein.
Antworte er/ Nachdeme ich mich habe recht lernen erkennen.
Das ander Capittel.
Warumb der Menſch auff zweyerley Wege zuerken-
nen/ fuͤrgenommen werde/ als Natuͤrlich/ vnd
Vbernatuͤrlich.
ES ſoll vns Chriſten eine Luſt vnd Frewde ſeyn/ nicht auff Heyd-
niſche weiſe/ ſondern in Chriſto zu philoſophiren/ auß der hei-
ligen Schrifft/ dieweil ſolche Weißheit/ oder Philoſophey/ ei-
nen ſehr in der Natur erfrewet/ vnd hernachmals auch ein ſchoͤnes En-
de/ oder fuͤrgeſtecktes Ziel/ mit ſich bringet/ nemblich/ das ewige Leben/
Darumb aber achte ich es billich dem Menſchen zuerkennen/ erſtlich
Natuͤrlich/ darnach Vbernatuͤrlich/ daß die Propheten ſolches fuͤrne-
men/ vñ auch die Apoſteln beſtaͤhtigen/ Dann der hocheꝛleuchte Moſes
ſaget/ daß Gott dem Menſchen erſtlich gemacht habe/ auß der Natur/
als auß dem Erdenkloß/ hernachmals habe er jhm auch eingeblaſen
den Vbernatuͤrlichen Goͤttlichen Geiſt/ nemblich die Seele/ auff dieſe
weiſe zeugets auch der Apoſtel/ da er ſaget: Der erſte Menſch Adam
iſt gemacht/ ins Natuͤrliche Leben/ vnd der letzte Adam ins Geiſtliche
Leben/ Aber der Geiſtliche Leib iſt nicht der erſte/ ſondern der Natuͤrli-
che/ darnach der Geiſtliche/ ꝛc. Alſo iſt der Menſch gemacht/ vnnd zu-
ſammen geſetzet/ von zweyerley Dingen/ ein theil vom Staub/ das iſt/
vom Erdenkloß/ vnd heiſſet Natur/ Das ander Theil ex ſpiraculo
vitæ, von dem Goͤttlichen einblaſen/ vnd heiſſet die vnſterbliche Seele:
Der Menſch iſt gemacht auß Leymen vnd Koth/ nach ſeinen ſterbli-
chen Leibe/ er iſt auch geſchaffen/ nach der vnſterblichen Seelen/ als eine
ewige Bildnuß Gottes/ Der Menſch hat zweyfache Weißheit in
jhme/ die Natuͤrliche Thieriſche zu dieſem zeitlichen Leben/ vnnd die
Goͤttliche ewige/ ins zukuͤnfftige Leben.
Der Menſch hat auch zweyerley Geiſt in jhme/ einen Geiſt der Na-
tur auß dieſer Welt/ vnd den andern Geiſt auß Gott: Dann alſo ſa-
get Paulus/ von den Chriſten/ 1. Cor. 2. Wir haben nicht empfangen
den Geiſt der Welt/ ſondern den Geiſt auß GOtte/ daß wir wiſſen
Bkoͤn-

Erkenne dich ſelbſt/
koͤnnen/ wie reichlich wir von GOTT begnadet ſeynd.
Dieſen Geiſt der Welt/ nennet der Apoſtel den natuͤrlichen Men-
ſchen/ vnd ob ſchon Adam auß den natuͤrlichen vnnd vbernatuͤrlichen
iſt zuſammen geſetzet/ vnd in das Paradeiß geſtellet/ dennoch durch
ſeinen Vngehorſam iſt er gantz natuͤrlich zurechnen/ vnd ſo lange fuͤr
einen natuͤrlichen Menſchen zuachten/ biß er wider durch die Gnade
trette in die newe Geburt/ vnd ein Sohn Gottes geboren werde durch
Chriſtum.
Hierauß folget/ daß wir nun muͤſſen zweymahl geboren werden/
einmahl vom Vatter vnd Mutter/ in dieſe ſichtbare Welt/ vnd zum
andern mahl durch Chriſtum in den Himmel: So wenig nun als ein
Menſch ohne natuͤrliche Schoͤpffung oder Geburt mag kommen in
das natuͤrliche Leben dieſer Welt: Eben ſo wenig mag einer ohne die
Newe/ oder Widergeburt kommen in das vbernatuͤrliche Leben in dem
Himmel/ wie ſolches Chriſtus bezeuget/ Johan. 3. Es ſey dann/ daß
jemandt von newen geboren werde/ ꝛc. Dieweil nun in Menſchlichen
Leibe zweene Geiſte/ oder Herꝛſcher ſeynd/ einer auß der Natur dieſer
Welt/ Der ander auß Gott: Vnd dieweil ein jeder Chriſt muß zwey-
mahl geboren werden/ Natuͤrlich von ſeinen Eltern/ in dieſer Welt/ vnd
Vbernatuͤrlich von Chriſto auß Gnaden in den Himmel: So iſt es
billich/ daß wir dem Menſchen beydes Natuͤrlich vnd Vbernatuͤrlich
auch anſehen vnd erkennen/ Vnnd erſtlich/ nach der Natur/ darnach
nach der Gnaden/ daß wir auß der Natur geleitet werden/ zu dem v-
bernatuͤrlichen/ auß dem ſichtbaren/ zu dem vnſichtigen/ auß dem Leib-
lichen zu dem Geiſtlichen/ auß dem Zeitlichen/ zu dem Ewigen.
Das dritte Capittel.
Daß der Menſch nach ſeiner Natuͤrlichen vnd erſten
Schoͤpffung geſetzet ſey/ in drey Theil/ als in dem Leib/ in die Seele/ vnd Geiſt/
vnd wie ein jedes ein ſonderlichs Herkommen habe/ alſo dargegen
auch ſeine ſonderliche Hinfahrt.
WIewol nicht mag widerredet werden/ daß der Menſche ſey
auß dem Erdenkloß/ als auß der Natur/ vnd auß dem Athem
Gottes/

Das Erſte Bůchlein.
Gottes/ nach dem einblaſen Vbernatuͤrlich/ wie denn auch der Text
Moſi bezeuget ſampt der meynung Pauli/ 1. Corint. 15. Alſo daß der
Menſch nach ſeiner Schoͤpffung im Paradeiß ſey zuerkennen/ nicht
allein Natuͤrlich/ ſondern auch Vbernatuͤrlich/ als nach dem Ewigen/
welches er von Gott hat/ dennoch moͤgen wir nach dem Fall Adams
einem jeden Menſchen fuͤrnemen zubetrachten in dieſem erſten Buͤch-
lein allein durch Natuͤrliche weiſe/ Derohalben nach natuͤrlicher An-
kunfft/ vnd Geſchaffenheit auſſerhalben der Newengeburt moͤgen wir
dem Menſchen wol betrachten/ daß er vom hoͤchſten Schoͤpffer geord-
net ſey in drey theil/ als in den Leib/ in den Geiſt/ vnd in die Seele/ (wie-
wol auch ſolches vom newgebornen Menſchen nicht vnrecht verſtan-
den wird/) dann alſo redet auch Paulus/ von allen dieſen dreyen Thei-
len/ 1. Theſ. 5. Gott heilige euch durch vnd durch/ vñ ewer Geiſt/ ſampt
der Seele/ vnd Leib/ muͤſſe behalten werden vnſtrefflich/ ꝛc.
Alſo iſt der Menſch geordnet/ beydes fuͤr dem Fall/ vnnd nach dem
Fall/ in dem Leib/ Geiſt/ vnd Seele/ Den ſichtbaren greifflichen Leib/Leib.
Geiſt.
Seele.
hat er von den Elementen/ vnd von allen Leiblichen geſchoͤpffen: Den
Geiſt hat er von dem Firmament deß Geſtirns: Die Seele iſt jm kom-
men auß dem Spiraculo vitæ.
Der ſichtbare greiffliche Leib hat nicht allein in jhm die Elementa/
ſondern auch alle Leibliche geſchoͤpffe: Dann alle Thiere/ Fiſche/ Voͤ-
gel/ Kreuter/ Baͤume/ Gewechſe/ Metall vnd Steine ſeynd im Men-
ſchen/ vnd dieſer Leib iſſet/ trincket/ ſchlaͤffet/ wachet/ zeuget ſeines glei-
chen/ ꝛc.
Der Geiſt von dem Geſtirne iſt der ander halbe Theil/ deß ſterbli-
chen Menſchens/ vnd iſt ſeine Kunſt/ Verſtand/ Witz/ Klugheit/ auff
diß toͤdtliche Leben: Dieſer Geiſt hat viel Nahmen/ dann er heiſſet Spi-
ritus Sydereus, der Syderiſche Geiſt/ daß er von den Syderibus, oder
Geſtirne heꝛkommet: Er heiſſet auch genius, quod nobiſcum naſca-
tur, daß er mit vns geboren wird/ er wird auch genannt penalis, quod
penes nos naſcatur, daß er neben vns/ oder mit vns zur Welt geboren
wird: vnd ſolcher Geiſt iſt nicht allein im Menſchen/ ſondern alle Crea-
turen haben einen Syderiſchen Geiſt in jhnen/ er wird auch genannt
B ijgabalis,

Erkenne dich ſelbſt/
gabalis, daher die Edle Kunſt gabaliſtica koͤmmet/ vnd durch dieſen
Geiſt wird ars Sapientiæ, oder gabaliſtica vollbracht/ Dann dieſer
vnſichtiger Syderiſche Geiſt im Menſchen mag alle Werck/ Kuͤnſte
vnd Handwercke außrichten/ vnd thun ohne Haͤnde vnd Fuͤſſe/ wie die
Weiſen wol wiſſen.
Der Geiſt von Gott iſt die Seele/ koͤmpt nicht vom Leibe/ auch
nicht vom Geſtirne/ Das iſt/ die Seele deß Menſchens koͤmpt nicht
vom Erdenkloß/ wie die andern zwey Theil/ ſondern von Gott kom-
met ſie/ vnnd nicht allein im erſten Menſchen Adam/ ſondern auch
noch in allen biß am Juͤngſten Tage/ Dann wie der erſte Menſch drey
Theil hat/ alſo auch alle ſeine Kinder/ vnnd Nachkommen/ die vom
Adam geboren werden. Welche aber nicht auß Adam kommen/ als da
ſeynd die Waſſerleute/ Erdleute/ Lufftleute/ vnd dergleichen/ haben kei-
ne Seele/ darumb ſind ſie nicht Menſchen/ auch nicht Viehe/ ſondern
halten ſich im Mitteltheil.
Nun von Adam allein zureden/ welcher Goͤttliche Bildnuß an ſich
traͤget/ wiſſen wir auß der Schrifft/ vnnd warhafftigen Philoſophey/
daß er in drey Theil geſetzet ſey/ vnd daß ein jedes Theil ſeinen ſonder-
lichen Ankunfft/ vnd Herkommen habe: Wie aber nu das Herkommen
iſt/ alſo iſt auch ſeine Hinfahrt/ vñ ſolches bekrefftiget vns die Schrifft/
Nemblich du biſt ein Pulver/ Staub vnd Erde/ vnd darzu muſtu wi-
der werden/ der Geiſt gehet wider zum Herrn/ der jhn gemacht
hat/ Darumb dieweil der Erdenkloß iſt dieſe gantze Welt/ als nach ein-
feltiger rede/ ſo wird ein jedes Theil/ durch den Todt geſcheiden in ſei-
nem Orth/ daher er kommen iſt: Als der Leib wird begraben in die Er-
den vnd faulet: Der Geiſt auß der Natur/ wird verzehret vom Firma-
ment/ auß welchem er iſt: Die Seele gehet zum Herrn: Die erſten
zwey Theil ſeynd beyde toͤdtlich/ vnd zerbrechlich/ die Seele aber iſt vn-
toͤdlich vnd vnſterblich. Daß aber der ſyderiſche Geiſt ſich manchmals
ſehen laͤſſet/ etzliche Jahr hernach/ nachdem der Menſch langſt geſtor-
ben iſt/ iſt die Vrſach/ daß dieſer Geiſt nit zugleich mit dem ſichtbaren
Leibe verfaulet/ ſondern etzliche zeit hernach/ einer ehe dann der ander:
Er faule aber bald/ oder langſam/ ſo muß er dannoch verzehret werden/
durch

Das Erſte Buͤchlein.
durch das Geſtirne/ dann er iſt auch ſo wol toͤdtlich/ vnd ſterblich/ gleich
wie der ſichtbare Leib/ er iſt Staub/ vñ Pulver/ er muß auch zu Staub/
vnd Pulver werden/ gleich mit dem ſichtbaren.
Das vierdte Capittel.
Warumb Gott zu letzt am ſechſten Tage den Menſchen/
nach allen andern Geſchoͤpffen gemacht habe/ ſo er doch die Edelſte
Creatur iſt/ vnter dem Himmel?
WAnn ich ſolte vollkoͤmblich beſchreiben den Microcoſmum,
das iſt/ den Menſchen/ ſo muͤſte ich auch vollkommene Er-
kendmuß aller Creaturen/ in der gantzen Welt haben/ Das
iſt/ Jch muͤſte totam mundi machinam, Himmel vnd Erden ken-
nen/ ſampt den Geſchoͤpffe/ dann auß Himmel vnd Erden/ vnd auß
allen Creaturen iſt der Menſch formiret/ nach ſeinen ſterblichen vnnd
toͤdlichen Theil/ dieweil dieſer Erdenkloß/ das iſt/ die groͤſte Welt/ gantz
gebracht iſt zuſam̃en in einen Menſchen/ dann alles was im Him̃el vnd
Erden iſt/ daſſelbe iſt auch im Menſchen/ Ja der Menſch iſt die Welt
ſelber/ darumb er auch Microcoſmus geheiſſen wird: Wann ich nun/
ſage ich/ den Menſchen vollkoͤmlich ſolte beſchreiben/ ſo muͤſte ich dieſe
Stuͤck/ als die gantze Welt erkennen vnd wiſſen/ Dann ich kennete den
Vatter/ vnd auß dem Vatter koͤnte ich beſchreiben den Sohn/ welcher
iſt der Menſch: Aber ich erkeñe mich nit gnug zuſeyn/ zubeſchreiben ein
ſolcher hohes Kunſtreiches Werck/ als den Microcoſmum, welcher
Edler iſt/ als die Welt/ vnd herꝛſchet vber die Thiere/ vnnd Element:
Sondern ich begehr einfaͤltiger weiſe zubetrachten die theile deß Men-
ſchen/ vnd zuerkleren die Krafft vnd Wirckung deſſelben/ auff daß an-
dere neben mir ermuntert/ vnd erwecket werden/ ſich ſelber hinfort fleiſ-
ſiger zuerkennen/ vnd die Wunderwerck Gottes mehr in acht zuneh-
men. Anfaͤnglich ſchuff Gott das Liecht/ das iſt die Engel: Am andern
Tage macht er das Firmament/ zwiſchen den Waſſern: Am dritten
Tage ließ er herfuͤr die ſichtbare Welt/ auß dem Waſſer/ vnd die Er-
de ward gezieret mit Kraͤutern/ Baͤumen vñ Gewechſen: Am vierdten
B iijTage/

Erkenne dich ſelbſt/
Tage/ ſchuff Gott das augenſcheinliche Liecht/ als die Sonne/ Mon-
den vnd Sternen.
Am fuͤnfften/ ſchuff er Fiſche/ Voͤgel/ vnd kriechende Thiere: Am
ſechſten vnd letzten Tage/ das hohe Viehe/ vnd letzlich auß dieſen den
Adam. Die gantze Welt hat Gott geſchaffen auß nichtes/ vnd hat ſie
geſetzet ins nichtes/ (dann an keinem Orth ſiehet ſie) vnnd wird ſie wi-
derbringen in jhr nichtes/ denn alle Werck werden verbrennen/ Dem
Menſchen aber hat er nit auß nichtes geſchaffen/ ſondern auß etwas:
Diß etwas war der Erdenkloß/ das iſt/ dieſe groſſe ſichtbare Welt.
Wann ich das letzte/ vnd beſte erkennen will/ ſo muß ich das vorge-
hende lernen/ als ich will die Lateiniſche Sprache wiſſen/ ſolche mag
ich nicht kennen oder wiſſen/ ich habe denn zuvor gelernet/ partes ora-
tionis, die Theil der lateiniſchen Reden/ vñ alle partes grammatices,
wol erkennet: Oder ſo ich will ein Hauß bawen/ ſo muß ich zuvor ha-
ben Holtz/ Steine/ Kalck vnd alles was darzu gehoͤret.
Alſo Gott wolte den Menſchen machen/ welcher alle Geſchoͤpffe
beſchließlich in jhm hette/ vnd wolte jhn auch machen edeler/ dann alle
andere Geſchoͤpff vnter dem Himmel: Darumb ſchuff er Himmel
vnd Erden/ vnd alle Creaturen zuvor/ als dann hernachmals zog er das
fuͤnffte weſen/ auß allen Geſchoͤpffen/ vnnd brachte es zuſammen in ei-
nem Menſchen/ alſo iſt der Menſch auß allen Creaturen zuſammen ge-
ſetzet/ auß dieſem Erdenkloß/ das iſt auß dieſer ſichtbaren Welt: Er iſt
auß den vier Elementen/ vnd hat die Element in jhm/ alle Thiere/ Fi-
ſche/ Voͤgel/ Kreuter/ Baͤume/ Steine/ Metallen/ ſeynd in jhm/ vnnd
von denen allen muß er ſeinen Leib ernehren/ vnd erhalten/ er iſſet vnnd
trincket/ das jenige/ auß dem er geſchaffen iſt/ die Thieꝛe/ Fiſche/ Voͤgel
Kraut/ Fruͤchte/ ſeynd ſeine Speiſe/ die Element ſeynd ſeine Fuͤhrung
vnnd Erhaltung/ alſo der ſiederiſche Geiſt/ hat auch ſeine Speiſe auß
dem Firmament: Dann alle Kuͤnſte/ Handwercke/ Sprachen, Facul-
teten, vñ alle natuͤrliche Weißheit empfehet er vom Firmament/ dann
das Geſtirne iſt vom Schoͤpffer begabet/ mit aller natuͤrlicher zeitlicher
Weißheit/ mit allen Kuͤnſten/ Handwercken/ alles was zu dieſem toͤdli-
chen Leben gehoͤret/ kompt vom Geſtirne/ das Firmament mit ſeinen
Ster-

Das Erſte Bůchlein.
Sternen iſt das Liecht der Natur/ darauß die Menſchen auff Erden ge-
boren werdẽ/ ein jeder zu dem ſeinigen/ alſo wie der Leib auß den Elemen-
ten ſeine Speiſe/ Tranck/ vnnd Nahrung hat/ alſo der Geiſt auß dem
Firmament/ dergleichen auch nach ſeiner art: Vnd endlich die newge-
borne Menſchen haben auch jhre Speiſe/ vnnd Tranck/ das iſt das
Fleiſch/ vnd Blut Chriſti/ zum Himmel ins ewige Leben/ auff daß nun
der Menſch ein Begriff were/ vnnd ein Beſchluß aller Geſchoͤpffen/
vnd gleich als ein Centrum vnnd Punct aller Creaturen/ auff wel-
chen alle Creaturen ſehen ſolten/ vnd jhn vor einen Herꝛn erkennen/
hat Gott wollen den Menſchen nicht auß nichtes/ ſondern auß etwas/
das iſt auß der groſſen Welt formieren/ dann einen ſolchen gewaltigen
Schoͤpffer haben wir/ daß er dieſe groſſe Welt faſſen kan in eine Fauſt/
das iſt/ in den Microcoſmum beſchlieſſen/ ꝛc.
Das fuͤnffte Capittel.
Daß der Menſch ſey alle Creaturen oder ein kurtzer
Begriff deß gantzen Geſchoͤpffs.
SO vns in vnſer Jugend/ der Erdenkloß were erkleret worden/
welche eine Erkendtnuß ſolten wir haben? Der Erdenkloß/ iſt
die Materia darauß der Menſch gemacht iſt/ vnd ſolche Mate-
ria oder Erdenkloß iſt nicht anders als dieſe groſſe Welt.
Dieweil nun Gott dieſe groſſe Welt geſchaffen hat/ darumb/ daß
er wolte auß jhr machen den Menſchen/ wie er denn gethan hat/ ſo iſt
der Menſch auch auß der Welt/ vnnd iſt die Welt blieben/ ob ſchon in
einer andern Form vnd Geſtalt/ als in Blut vnd Fleiſch/ dennoch iſt er
die Welt/ als ein Microcoſmus, oder als ein Sohn vom Vatter vnd
alſo iſt er in der Welt/ vnd traͤget die Welt in jme/ gleich wie auch der e-
wige Menſch/ als die Seele iſt auß Gott geſchaffen/ vnnd iſt in Gott/
vnd Gott iſt in jhr.
Alſo iſt der ſterbliche Menſch auß der Welt/ vnnd iſt in der Welt/
vnd die Welt iſt in jhme/ ehe Adam gemacht ward/ lag er verborgen in
allen Geſchoͤpffen/ im Firmament/ vnd Elementen/ vnd in allen Thie-
ren/

Erkenne dich ſelbſt/
ren/ Fiſchen/ Voͤgeln/ Gewaͤchſen/ ꝛc. Auß dieſem allen hat Gott gezo-
gen/ das fůnffte Weſen.
Diß iſt die Materia vnd Erdenkloß/ darauß Adam gemacht ward/
Denn gleich wie Jſmael/ Abrahams Sohn empfangen ward/ in der
Agar/ als in der Mutter: Alſo war Adam der vngeborne Menſch auch
empfangen in der groſſen Welt/ welche war ſein Vatter vnd Mutter:
Alſo war Adam der vngeborne Menſch auch empfangen in der groſſen
Welt/ nach ſeinem toͤdtlichen Leibe: Vñ wie Jſmael auß ſeinen Eltern
alle Gliedmaſſen mit ſich brachte/ vnd fehlete an keinem: Alſo Adam
geboren von der groſſen Welt/ durch die Hand deß Schoͤpffers/ brach-
te alle ding mit ſich/ daß er gleich ward/ vnd blieb/ wie ein Sohn ſeinem
Vatter/ Alſo hat Adam alles/ was die groſſe Welt hat/ doch in einer
andern Form/ vnnd Geſtalt/ als ein lebendiger natuͤrlicher Menſch.
Der erſte Menſch iſt nicht gebohren/ ſondern geſchaffen/ Aber den-
noch hat er alle Natur/ Art vnnd Eygenſchafft von deme/ auß dem er
gemacht iſt/ Nemblich auß der Welt/ vnſere Augen ſeynd Gottes Au-
gen/ vnd ſehen/ was Gott will/ vnd nicht was wir wollen/ oder koͤnnen:
Die Welt iſt nicht allein verborgen im Menſchen/ ſondern auch in ei-
ner Erbiß/ als der Same auß Mutterleibe/ darauß der Menſch waͤch-
ſet/ iſt anfaͤnglich kaum wie ein Erbiß/ dennoch iſt in demſelben deꝛ gan-
tze Menſch verborgen/ dann darinn iſt das Heupt/ die Augen/ die Oh-
ren/ Zungen/ Zaͤhne/ Haͤnde/ Fuͤſſe/ Naͤgel/ Haar/ Adern/ ꝛc. Jtem/
Hertz/ Lunge/ Leber/ Miltz/ Magen/ Nieren/ Gedaͤrme/ Blaſen/ vnnd
alles was zum Menſchen gehoͤret/ Denn der Menſch waͤchſet nur auß
dem Samen/ darumb muß es nothwendig alles in Samen ſeyn/ Jſt
nun der Menſch gantz in einer Erbiß/ ſo iſt auch die gantze Welt im
Menſchen.
Ein ander Exempel/ Ein Eichel iſt ein kleiner Same/ darinn iſt ein
trefflicher groſſer Eich baum verborgẽ/ mit der Wurtzel/ Stam̃/ aͤſten/
Blettern/ Zweigen/ vñ vnzehlich viel andern Eicheln/ alſo daß hernach-
mals etzliche Fuder Holtz darvon geſchlagen werden: Jſt nun die Eichel
ſolches alles weſentlich Complicativè, warumb ſolte Gott nicht in
dem Menſchen/ als in das hoͤchſte Geſchoͤpff/ vnter dem Himmel/ die
gantze

Das Erſte Buͤchlein.
gantze Welt/ ſampt allen Geſchoͤpffen verbergen koͤnnen: Derohal-
ben/ der da kan auß einer Nuß/ etzliche tauſend Nuͤſſe machen/ vnnd in
einer Nuß vnzehlich viel andere Nuͤſſe beſchlieſſen/ ſampt dem Baum/
der kan auch alle Fiſche/ Voͤgel/ Thiere/ vnd Kreuter/ Baͤume/ Stei-
ne/ Metallen/ vnd gewaͤchſe in einem Menſchen faſſen: Wie aber nun
der gantze Menſch nach ſeinem Elementirten Leibe/ ein begrieff iſt aller
Leiblichen Geſchoͤpffen/ darumb er auch von jhnen muß ernewret wer-
den/ Alſo iſt ſein vnſichtiger ſyderiſcher Leib/ das iſt/ der Geiſt auß dem
Geſtirne/ eine verfaſſung/ vnd begreiffung aller natuͤrlichen Weißheit/
Klugheit/ Kuͤnſten/ Sprachen/ Handwercken/ Faculteten, denn wie
der Himmel iſt/ alſo iſt auch der Menſch nach dieſem Geiſt/ ſo er nach
ſolchem gefuͤhret wird. Der Sohn iſt nit geſchieden von ſeinem Vat-
ter/ denn wie der Vatter iſt/ alſo iſt auch der Sohn/ ja/ daß noch mehr
iſt: Wo der Menſch recht im Liecht der Natur erwecket wird/ So vber-
trifft der Sohn dem Vatter weit: Alle natuͤrliche Kuͤnſte/ Weißheit/
Klugheit/ kompt dem Menſchen vom Geſtirne/ ſo viel zum toͤdlichen
Leben not iſt: Aber die Goͤttliche Weißheit kompt auß Gott/ vnd nicht
auß dem Geſtirne: Alle Handwercke/ Kuͤnſte/ Sprachen/ Faculte-
ten liegen in Menſchen erblich/ als vom Geſtirne/ wer ſich ſelber recht
erkennet nach ſeinem Vatter: Vnd wer nit darinne erwecket wird/ der
bleibet in Blindheit/ vnnd Vnwiſſenheit/ Daß auch einer zu dieſem
Handwerck oder Kunſt geſchickter iſt/ oder vngeſchickter/ ſolchs kompt
auß natůrlicher Geburt/ oder Empfaͤngnus/ wie die Aſtronomi wiſ-
ſen: Es ſey aber dem/ wie es wolle/ ſo hat der Himmel in jhm alle natuͤr-
liche Kuͤnſte vnd Handwercke/ vnd iſt ein Vatter vnd Lehrmeiſter aller
natuͤrlichen Weißheit/ in dieſem zeitlichen Leben: Wie es im Himmel
iſt/ alſo iſt es auch im Menſchen/ dann wie der Vatter iſt/ alſo iſt auch
der Sohn/ alleine fleiſſige vbung vnd erwecken will hieher gehoͤren.
Das ſechſte Capittel.
Daß der Menſch ein Sohn ſey/ von zweyen Vaͤt-
tern geboren/ als von einem Ewigen/ vnnd von
einem Vergenglichen.
CDer

Erkenne dich ſelbſt/
DEr Spruch auß Moſe/ ſo er recht gebrauchet wird/ als Gott
ſchufften Menſchen/ auß dem Erdenkloß/ Gen. 2. vnd bließ
jhm ein den Lebendigen Athem/ ꝛc. bezeuget klaͤrlich/ wie der
Menſch ſeine Ankunfft/ vnd Geburt neme/ von zweyen Vaͤttern/ als
ſeine vnſterbliche Seele vom ewigen Schoͤpffer/ vnnd ſeinen ſterbli-
chen Leib von dem Limo Terræ, das iſt/ von dem Erdenkloß/ welcher
dieſe groſſe Welt iſt/ alſo iſt der Menſch ein Sohn Gottes von Gott
geſchaffen/ nach ſeinem Gleichnuß vnd Bildnuß/ mit aller Natur/
Art vnd Eygenſchafft wie ſein Vatter Gott/ vnd iſt wie Gott/ vnnd
iſt Gott gleich. Wer dieſe Bildnuß vnd Gleichheit recht verſtehet/ vnd
gegen Gott weiß zuhalten/ der wird auch kennen die Vrſache deß Falls
im Engel/ in Adam/ vnd wird erkennen was die Schlange ſey/ dadurch
Adam iſt verfuͤhret worden/ vnd viel andere dinge mehr/ welches zuer-
kleren weiter an dieſem Ort mein fuͤrnehmen nicht iſt: So der Menſch
nach Art vnd Eygenſchafft dieſer Bildnuß lebet/ ſo iſt er ein Kind Got-
tes/ ein Sohn Gottes/ durch Chriſtum/ vnd in Chriſto/ wie die Schrifft
bezeuget/ Wir ſind nun Gottes Kinder/ vnd iſt noch nicht erſchienen/
was wir ſeyn werden/ Wir wiſſen aber/ wañ er erſcheinen wiꝛd/ daß wir
jhm gleich ſeyn werden/ 1. Joh. 3. Denn wir werden jhn ſehen/ wie er iſt/
Dann gleich wie er iſt/ ſo ſeynd wir auch in dieſer Welt/ er hat vns ge-
ſchaffen/ nach ſeiner Bildtnuß. Weiter iſt der Menſch nicht allein ein
Bildtnuß Gottes/ ſondern auch ein Bildnuß der Welt/ Ob ſchon in
einer andern Form vnd Geſtalt/ als in Blut vnd Fleiſch/ Darumb iſt
er auch ein Sohn der groſſen Welt/ dann er iſt gemacht vnd gezogen
auß dem Erdenkloß/ Wie nun ein Sohn ſeinem Vatter gleich iſt/ alſo
auch der Menſch der groſſen Welt/ mit aller Natur/ Art vnd Eygen-
ſchafft/ als die groſſe Welt iſt zweyfach/ ſichtbar/ vnnd greifflich/ vn-
ſichtbar vnd vngreifflich/ Alſo iſt auch der Menſche zweyfach/ ſicht-
bar/ greifflich/ vnd vnſichtbar/ vngreifflich/ Die groſſe Welt hat alle
Geſchoͤpff in/ der Menſch hat auch alle Geſchoͤpff in jhm/ Darumb
heiſſet er auch Microcoſmus, Griechiſch/ Paruus mundus, auff La-
teiniſch/ Die kleine Welt/ auff Deutſch.
Es ſeynd wol alle Geſchoͤpff/ als Fiſche/ Voͤgel/ Thier/ Baͤume/
zwey-

Das Erſte Buͤchlein.
zweyfach/ ſichtbar vnd vnſichtbar: Aber der Menſch iſt alle Geſchoͤpff/
vnnd begreiffet alle Geſchoͤpff/ Der menſch hat von dem Erdenkloß/
das iſt von| der groſſen Welt/ zwey Theil empfangen/ den ſichtbaren
greifflichen/ vnnd den vnſichtbaren/ vngreifflichen/ Den greifflichen/
empfindlich nimpt er von den Elementen/ vnd von allen leiblichen Ge-
ſchoͤpffen: Den vngreifflichen/ vnempfindlichen Theil/ empfehet er
vom Geſtirne: Alſo hat er von der Welt zweene Leibe/ einen ſichtba-
ren/ greifflichen/ vnd einen vnſichtbaren/ vngreifflichen Leib/ ſeynd bey-
de Natůrlich/ Sterblich vnd Zergenglich/ doch nicht auff eine zeit/ ſon-
dern einer nach dem andern/ Der vnſichtbare Syderiſche Geiſt im
menſchen/ iſt wie der euſſerliche/ Leibliche/ eꝛſcheinet auch offtmals/ vnd
leſſet ſich ſehen/ Alſo hat der menſch zweene Geiſt in jhme/ einen auß
Gott/ als die Seele/ den andern auß der Welt/ als den Geiſt der Na-
tur/ oder Geſtirns/ Der menſch aber ſoll leben/ alleine nach dem Goͤtt-
lichen Geiſte/ vnd nicht nach dem natůrlichen Geiſte/ welcher alle Thie-
re vnnd Viehe in ſich begreiffet/ vnd darumb nach dieſem Geiſt/ wird
der Menſch Thieriſch/ oder Viehiſch genannt/ Animalis homo, iſt
vntuͤchtig zum Goͤttlichen wort: Dieſer natuͤrliche menſch ſoll getoͤd-
tet werden/ auff daß der Goͤttliche Geiſt herꝛſche/ Rom. 8.
Der Syderiſche Geiſt im menſchen iſt die Klugheit/ Liſt/ Weiß-
heit/ Natur/ Art/ vnnd Eygenſchafft aller Thiere/ Dann alle Kunſt/
Weißheit der Natur/ in alle Thiere außgetheilet/ iſt zuſammen gefaſ-
ſet/ in einem menſchen/ vnnd diß heiſſet/ Homo animalis, Es iſt auch
dieſer natuͤrlicher Geiſt im menſchen gantz ein Ding/ mit dem Geſtir-
ne/ oder Firmament/ gleich wie die Weiſſe auff dem Schnee/ vnnd die
Roͤthe im Wein/ Aber dieweil der menſch/ das fuͤnffte Weſen iſt/ vnd
mit Vernunfft begabet/ auch vber das einen Goͤttlichen Geiſt in jhme
hat/ iſt jhme eine Schande/ daß er ſolte vom Thier Geiſte geregieret
werden/ Der menſch wird nicht gezwungen vom Vieh
Geiſte/ das iſt/ vom Geſtirne/ ſondern er iſt
Herꝛ/ ſo ferꝛne er will.
C ijDas

Erkenne dich ſelbſt/
Das ſiebende Capittel.
Daß der euſſere ſichtbare Leib nicht ſey der Menſch
ſelber/ Sondern nur ein Hauß/ oder Werckzeug deß
rechten Menſchens.
ES iſt ein groſſer vnterſcheid zwiſchen dem Hauſe/ vnd Einwoh-
ner deß Hauſes/ dann das innwendige iſt allezeit beſſer vnd ede-
ler/ als das ſichtbare vnd außwendige. Der euſſerliche greiffli-
che Leib iſt eygentlich nicht der Menſch/ ſondern nur ein Hauß/ oder
Werckzeug/ deß vnſichtbaren Menſchen/ darumb Kunſt/ Weißheit/
Verſtand/ Vernunfft machen den Menſchen/ vnd ſeyn der Menſch/
Aber Haͤnde vnnd Fuͤſſe/ machen keinen Menſchen/ ſie ſeynd nur ein
Werckzeug deß vnſichtigen Menſchen/ Der euſſere greiffliche Leib iſt
gemacht vmb deß vnſichtbaren Menſchens willen/ daß er darinne
wohne/ vnd dadurch als durch ein Werckzeug ſeine Arbeit vollbringe:
Dieſer Leib wird genannt/ eine ſterbliche Huͤtten/ ein Tabernacul,
von der Natur gemacht/ ein Werckzeug der Seelen/ 2. Cor. 5. ein Fuͤr-
hang vor dem Allerheiligſtẽ/ Hebr. 9. Hie mercke doch daß die Schrifft
den gantzen natuͤrlichen Leib/ als ſichtbar vnd vnſichtbar heiſſet einen
Vorhang/ oder Decke/ vnd iſt Corpus peccati, ſo bald der ſuͤndhaff-
tige Leib durch Chriſtum gewuͤrget/ geopffert/ vnnd getoͤdtet wird/
So iſt vns vergoͤnnet einzugehen/ in das Heilige/ darvon die Epi-
ſtel zun Hebreern weitleufftig handelt. Nun der euſſerliche Leib/ iſt ei-
ne Wohnung vom Leyhm gemacht/ oder ein Werckzeug/ damit der in-
nere Menſch wuͤrcket. Der natuͤrliche Menſch iſt ein Hauß der See-
len/ Die Seele iſt eine Wohnung oder Hauß Gottes/ ein Tempel Got-
tes: Die Einfeltige ſehen allein auff das euſſere vnnd außwendige/ das
innwendige achten ſie nicht groß: Dann viel ſeynd die achtung geben
auff außwendige zierdte/ Geſchmuck oder Kleider am Menſchen/ vnd
dencken wenig/ was da ſey die Geſchickligkeit/ deß Leibes vnter den
Kleidern verdecket/ ob derſelbe einen Gebrechen/ oder Mangel am
Leibe habe: Alſo ſehen die Menſchen offtmals nur auff den Leib/ ob er
ſchoͤn/ gerade/ vnd ſtarck ſey/ ſie fragen aber wenig nach Weißheit oder
Kunſt/

Das Erſte Buͤchlein.
Kunſt/ vnnd Verſtand deß Menſchens. Alſo weiter ſiehet man offt-
mals an/ wie gelehrt/ geſchickt/ vnd klug ein Menſch ſey/ man fraget a-
ber nicht/ ob ſolche Klugheit vnd Kunſt/ auß Gott komme/ oder auß
der Natur/ Alſo ſage ich/ nehmen die Einſeltigen gemeiniglich das
euſſere/ vor das innwendige/ ſo doch das innwendige allzeit koͤſtlicher/
edeler/ vnd gewaltiger iſt/ als das euſſerliche. Es begiebet ſich offtmals/
daß ein Kruͤppel oder Narꝛ geboren wird/ welcher von der Natur iſt ver-
derbet/ darumb wird er von den Vnwiſſenden verachtet/ vñ verſpottet/
vor einen Narꝛen: Aber wer da kennet den Menſchen/ was er fuͤr ein Ge-
ſchoͤpff ſey/ der thut diß nit: Dann ob ſchon der euſſere Menſch von der
Natur verderbt iſt/ alſo daß das Hauß/ oder Leib nit iſt/ wie es ſeyn ſoll/
ſo gehet doch der Seelen hierinnen nichts abe/ die bleibet allemahl voll-
kommen: Das euſſere Hauß ſey gleich wie es wolle/ darumb ſoll kein
Menſch verachtet werden/ daß er nicht ſo ſchoͤne/ noch foͤrmblich iſt/
wie andere/ denn im ewigen Leben wird jhm ſolches gar nicht ſchaden:
Alſo ſoll man keinen Narren verachten/ dann ſein natuͤrlicher ſyderi-
ſcher Theil/ iſt nur ein Narꝛ vnd nit die Seele/ oder der rechte Menſch:
Es kompt offt daß das Geſtirne fehlet in der Empfaͤngnuß deß Men-
ſchens/ vnd wird alſo ein Narꝛ geboren/ der nicht ſo Fuchsliſtig iſt/ wie
die Weltweiſen/ Aber ſolchen ſoll man nicht verachten/ Er hat in jhme
die vnverruͤckte/ vnnd vnzerbrechliche Seelen/ welche nicht von dem
Geſtirne kompt/ wie der natuͤrliche Menſch/ ſondern allezeit von Gott/
Gott fehlet nimmer in ſeinem Werck/ Ob ſchon das Geſtirne bißwei-
len ſein Werck verderbet/ Darumb eben was in dir iſt/ das iſt auch im
Narren/ denn auß einem Erdenkloß biſtu mit jhm gemachet: Daß er
aber deß Witzes vnd Fuchßliſtigkeit/ vnd anderer Weltwercke/ nicht
gebrauchen kan/ wie du/ das iſt deß Hauſes ſchuld/ vnd deſto weniger
hat er vor Gott zuverantworten: Du aber wirſt fuͤr dem Richter von
einem jeden Wort rechenſchafft geben/ ſolches bedarff der Narꝛ nicht.
Die Seele in einem jungen Kinde/ vnnd die Seele in einem von ſech-
tzig Jahren hat ein gleiches Weſen/ Krafft vnd Vermoͤgen/ daß aber
nit außwendig erſcheinet/ vrſachet das Werckzeug der Leib/ der noch
ſo zart vnd klein iſt/ ꝛc.
C iijDas

Erkenne dich ſelbſt/
Das achte Capittel.
Daß der euſſere/ ſichtbare Leib/ in drey vnterſchiedliche
Stuͤck geſetzet ſey/ als in den Bauch/ in das Hertz/ vnd in das
Haͤupt/ vnd was hiemit bedeutet werde.
WEr iſt gnug/ den Menſchen zubeſchreiben/ wer will dieſes
Werck vollkoͤmlich erkennen: Doch muͤſſen wir/ wie die anfa-
henden Kinder davon zu lallen nicht auffhoͤren.
Der euſſere Leib iſt auß den Elementen/ vnd ſonderlich auß der Er-
den/ vnnd dem Waſſer gemacht/ vnd auß allen Leiblichen Geſchoͤpf-
fen/ vnnd hat alle Geſchoͤpff in jhm/ nichts außgeſchloſſen vnter dem
Himmel: Der vnſichtbare geſtirnte Leib iſt auß allen Sternen/ vnnd
das gantze Firmament iſt in jme/ Ja er iſt mit dem Geſtirne ein Ding/
wie die Weiſe auß dem Schnee/ dann in dieſem liegen alle Kuͤnſten/
Sprachen/ Handwercke/ Faculteten, wie im Firmament: Vnd die-
ſer Syderiſcher Geiſt iſt die Kunſt/ Witz/ Verſtand/ Weißheit/ vnd
alle natuͤrliche Klugheit dieſer Welt/ vnd iſt dem Elementirten Leibe
vermaͤhlet vnd eingeleibet/ von dem Firmament/ gleich als Mann vnd
Weib.
Aber die Seele iſt von Gott geſchaffen/ als eine vollkommene Bild-
nuß Gottes/ vnd ſoll mit Gott leben/ wie ein Weib mit jhrem Mann:
Dann in der Warheit/ die vernuͤnfftige Creatur iſt zur Gemahlſchafft
Gottes geſchaffen/ vnd Gott hat ſich mit jhr verlobet/ Ach daß ſie nit
alleine ſo ſchendlichen zur Hure wuͤrde an jhrem Manne/ vnnd lieffe
nicht einem andern Manne nach: Nun der Leib auß den Elementen iſt
Bauch.getheilet/ in drey ſichtbare augenſcheinliche Theile/ als in den Bauch/
in die Bruſt/ vnnd in das Haͤupt/ Der Bauch oder Vntertheil/ helt
in ſich Lebern/ Miltz/ Magen/ Gedaͤrme/ Nieren/ Blaſen/ vnnd die
Scham deß Menſchen/ nemblich alle Jnſtrument/ oder Werckzeug/
die da gehoͤren zur Kuͤchen/ daß der Menſch eſſe/ trincke/ ſchlaffe/ vnd
ſeines gleichen zeuge durch die Gebaͤhrung. So nun der jnnere Men-
ſche alleine nach dieſem vnterſten Theil/ lebet in Freſſen/ Sauffen/
Faulheit/ Vnzucht/ oder andern Laſtern/ vnd ſolches Theil nicht zur
Nothturfft/

Das Erſte Buͤchlein.
Nothturfft/ ſondern zur Luſt/ vnd zum Vberfluß wendet/ ſo iſt er ein
Thier/ vnd ein Viehe/ eine Saw/ vnd Rind/ vnd kein Menſch zuach-
ten. Der Mitteltheil beſchleuſſet in ſich die Bruſt/ als die Lunge/ vnndBruſt.
das Hertz/ in welchen die Lufft/ vnnd das Leben/ ſtehet/ in ſtaͤter bewe-
gung/ Vnnd wo der jnnere Menſch nach dem menſchlichen Hertzen
wandelt/ vnnd drucket die Viehiſche Luſt vnter ſich/ ſo lebet er wie ein
Menſch: Das oberſte Theil/ Jſt das Haͤupt/ mit ſeinen Sinnen/ mit
dem Gehirn/ vnd ſeinen Kammern/ vnd in dem Haͤupt iſt die menſch-Haͤupt.
liche Klugheit/ Verſtand/ vnd Weißheit/ aber wie dem allen/ ſo iſt der
Leib mit ſolchen dreyen Theilen/ nichtes anders als eine Wohnung o-
der Werckzeug deß jnnern menſchen: Der jnnere menſch muß alles
thun/ es ſey vnten in der Kuͤchen/ oder im Hertzen/ oder oben im Haͤupt/
Denn ſo bald die Seele vom Leibe ſcheidet/ durch den Todt/ ſo iſt die
Kuͤchen nichts nuͤtze/ Der menſch iſſet/ noch trincket nit mehr/ als lebet
er auch nit mehr/ ob ſchon das Hertze vorhanden iſt/ er verſtehet/ vnd be-
findet auch nichts mehr/ durch das Gehirne: Darumb lieget alles am
jnnern menſchen/ Der Leib bleibet eine Wohnung/ Jnſtrument/ oder
Werckzeug/ eine jrꝛdiſche Huͤtten/ es ſey im Bauche/ oder in der Bꝛuſt/
oder im Haͤupte/ der menſch hoͤret mit den Ohren/ vnnd ſihet mit den
Augen/ vnd redet mit der Zungen/ gehet auff den Fuͤſſen/ brauchet auch
andere Werckzeuge zu ſeiner Handthierung: Aber ein Geiſt bedarff
keiner ſolcher Werckzeuge: Dann er ſiehet ohne Augen/ dieweil er das
Auge ſelber iſt/ er hoͤret/ vnd bedarff nicht Ohren darzu/ er iſt das Ohr
ſelbſt: Er redet ohne Zungen/ er iſt die Zunge ſelbſt/ Er gehet/ vnd wan-
delt ohne Fuͤſſe/ vnd vollbringet alle Werck ohne Leibliches anruͤhren/
mit keinem cuſſerlichen Jnſtrument/ es ſey nahe oder ferꝛne/ Wie nun
ſonſt ein Engel oder Geiſt alle ding vermag ohne Jnſtrumenten: Alſo
auch der ſyderiſche Geiſt im menſchen/ ſo er darzu erwecket wird/ mag
ſein vorhaben vollenden/ nahe oder ferꝛne/ ſo es jhm gefellet/ wie die Ga-
baliſtæ wiſſen/ So der menſch durch ſeine Faulheit ſich ſelbſt nicht
verſaͤumet/ ſo mag er ſo viel vom menſchen mit Warheit wol ſagen/
daß nemblich der menſche kan wandlen/ wie ein Thier vnd Viche/ als
die Seuffer/ Freſſer/ Hurer/ ꝛc. Oder als ein Vernuͤnfftig menſch/ als
die

Erkenne dich ſelber/
die Gelehrten im Liecht der Natur in allerley Kuͤnſten vnd Sprachen/
oder als ein Geiſt vnd Engel/ als die Gelehrten im Liecht/ der Gnaden/
vnd ſolches mag durch dieſe drey Theil bedeutet werden/ ꝛc.
Das neundte Capittel.
Daß im Menſchen mag geſetzet werden/ Ein drey-
faches Auge/ Als das vnterſte deß Fleiſches/ Das mittelſte der
Vernunfft/ Das oberſte deß Verſtandes.
BIß anhero iſt der Menſch betrachtet worden/ nach ſeinen theilen
außwendig/ vnd innwendig/ als nach dem Leibe/ nach dem Gei-
ſte/ vnd nach der Seelen/ vnd ſolches nach vnſerm vermoͤgen/ ſo
viel wir achten nothwendig zuſeyn/ einen anfahenden philoſophirten
Menſchen/ das ander befehlen wir den vollkommenen/ die da dieſe ding
weit beſſer außrechnen werden zu gelegenen zeiten/ vnd ein vollkomme-
ners gnothi ſeauton ſchreiben/ welches ich dann von Hertzen begehre
vnd wuͤntſche.
Nun wollen wir auch vor vns nemen/ die innern Kraͤfften deß Men-
ſchens/ welche wir ordnen in drey Theil/ oder in ein dreyfaches Auge.
Das erſte iſt/ oculus carnis, ein Auge deß Fleiſches/ damit man anſi-
het/ die Welt vnd alles was auff die Kuͤchen gehoͤret.
Das andere iſt/ oculis rationis, das Auge der Vernunfft/ damit
man ſihet/ vnd erweiſet/ oder erfindet die Kuͤnſte/ vnnd vollbringet alle
vernuͤnfftige Gewercke/ vnd Handwercke: Das dritte vnd oͤberſte Au-
ge im Menſchen/ heiſſet oculus mentis ſeu intellectus, das Auge
deß Verſtandes/ damit man anſchawet Gott vnd die Engel. Vnnd
ſoll ſich allhier ein Einfaͤltiger nicht verwundern/ daß ich ein dreyfa-
ches Auge ſetze/ ſo er doch nur zwey Augen am Menſchen findet/ das
rechte vnnd das lincke/ oder das euſſere/ oder das innere/ ſondern er ſoll
gedencken/ daß ich allhier nicht rede/ vom Werckzeuge/ oder vom Ca-
dauere, wie ein Bawer/ ſondern von der innern Krafft vnd Vermoͤ-
gen/ Welches das rechte Auge iſt/ vnnd kein Bawer nicht geſehen hat/
dann was nuͤtzet einen todten Coͤrper ſein Auge/ ſo die Seele nicht im
Leibe iſt/ es iſt ein Aaß/ oder Cadauer.
Das

Das Erſte Buͤchlein.
Daß du aber wiſſeſt/ warumb ich im menſchen ein dreyfaches Auge
ſetze/ nem̃lich oculum ſenſualem, rationalem, &amp; mentalem, ſo ver-
nimb mit fleiß/ daß alle Erkendtnuß vollbracht wird/ oder alle ding er-
ſehen werden/ entweder durch die Sinnen oder durch die Vernunfft/ o-
der durch den Verſtand/ Solches erkennen vnd ſehen mag ich wol ein
Aug heiſſen/ dieweil man damit anſihet vñ erkennet/ alle ſichtbare vnd
vnſichtbare Dinge/ begreiffliche/ vnd vnbegreiffliche/ Wann nun der
menſch die Speiſe vnd Tranck/ nach ſeiner Kaͤlen Luſt befindet/ vnd ge-
brauchet/ lebet in Freſſen vnd Sauffen/ in Vnzucht/ ꝛc. So vbet er mit
den andern Thieren ſein ſinnliches Auge/ vnd brauchet der fuͤnff Sin-
nen/ wie das andere Viehe/ vnd in der Nacht treumet jhm wie ein ander
Vieh: Dieſer fuͤhret oculum carnis, in die vbung/ das iſt das fleiſchli-
che Auge/ wiewol auch andere hieher gehoͤren/ als die da nit weiter kom-
men mit jhrem ſtudiren/ dann daß ſie mit den fuͤnff Sinnen begreiffen/
ſeynd alle ein fleiſchliches Auge: Darnach ſo ſich der Menſch erhebet v-
ber die Sinne/ brauchet ſeiner lautern Vernunfft/ erfindet Kuͤnſte/ vnd
Handwercke/ vnd was er erfindet/ kan er beweiſen/ vnd dem Menſchen
zu nutze machen/ Der fuͤhret oculum rationis auff die Practica.
Zum dritten/ ſo ein Menſche nicht alleine die Thiere/ ſondern auch
andere Menſchen will vbertreffen in der Weißheit/ So erhebet er ſich
in ſeinem Verſtand/ vber alle leibliche Geſchoͤpffe/ betrachtet vber jhm
den vnbegreifflichen Gott/ vnd neben jhm die Engel/ neben einem rech-
ten Gebete.
Dieſer wird erleuchtet/ vnd kompt vber alle andere Menſchen/ durch
das oculum mentis oder intellectus, dann ſein Verſtand wird dem
Engeliſchen Verſtandte nicht vngleich.
Dieweil nun ein dreyfaches Erkendtnuß/ oder Erſehung gefunden
wird/ Warumb ſolte ich nit dem Menſchen billich ein dreyfaches Aug
zuſchreiben? Als das Auge der Sinnen/ damit man die Welt an ſihet:
Das Auge der Vernunfft/ dadurch er Menſchlich lebet: Vñ das Auge
deß Verſtandes/ dadurch der Menſch Engeliſch wird/ vnd Geiſtlich.
Sihe lieber Menſche/ welche eine Ehre vnd Wirdigkeit iſt dir von
deinem Schoͤpffer gegeben/ daß du in dieſem Leben nicht alleine die
DThie-

Erkenne dich ſelbſt/
Thiere/ ſondern auch andere Thiermenſchen weit vbertreffen moͤgeſt/
ſo du dich nur uͤbeſt.
Das 10. Capittel.
Von vnterſcheid dieſer dreyen Augen im Menſchen/
wie eins das ander in ſich begreiffe/ vnd vbertreffe.
DAs vnterſte vnd fleiſchliche Auge iſt zweyfach/ euſſerlich vnd
innerlich/ euſſerlich als die fuͤnff Sinnen/ ſehen/ hoͤren/ ſchme-
cken/ riechen/ greiffen: Das innerliche fleiſchliche Auge iſt
imaginiren, da man ohne die euſſere Sinnen in abweſen/ ein Ding
ſihet/ mit dem Gemuͤthe: Als ich ſehe vor mir ſtehen ein Schloſſz vnd
gehe darvon etzliche meilen/ dennoch ſehe ich daſſelbige Schloſſz/ als
ſtuͤnde es vor mir/ nicht mit den Augen/ ſondern mit der imagination.
Dieweil aber nun imaginatio vber leibliche Dinge nicht ſteigen mag/
ſondern alleine in den leiblichen Obiecten, oder Gegenwurff geuͤbet
wird/ ſo mag man ſie wol rechnen/ zu dem oculo carnis oder ſenſu-
um, Dann in innern Weſen iſt imaginatio, an ſtatt aller fuͤnff Sin-
nen/ vnd begreiffet die fuͤnff Sinnen in jhr/ vnd verbringet jhr Werck/
als das ſehen/ hoͤren/ riechen/ ſchmecken/ greiffen/ vnd ſolches zwar viel
behender/ als alle dieſe euſſere Sinnen: Vnter den euſſern Sinnen iſt
auch einer ſchneller/ vnd Edeler als der ander: Viſus, das Geſicht ge-
ſchicht ſchnelle in einem Blick/ vnd ſihet biß in das Fiꝛmament hinauff/
dahin mag kein anderer euſſerlicher Sinne reichen/ Darumb vbertrifft
das Geſichte das Gehoͤr: Auditus das Gehoͤr/ vbertrifft den odora-
tum, das iſt den Geruch/ dann ich mag weiter ein Ding hoͤren/ als rie-
chen/ dann ſo ein Ding weit von mir iſt/ ſo kan ichs mit dem Geruch
nicht empfinden. Olfactus, das riechen/ vbertrifft den Guſtum, das iſt
den Geſchmack/ dann ich kan von ferꝛne ein Ding riechen/ aber nicht
von ferꝛne ſchmecken: Alſo der Guſtus vbertrifft den Tactum, das iſt
das gꝛeiffen/ oder fuͤhlen/ dann ich mag offt ein Ding empfinden/ durch
den Geſchmack/ ohne leibliches beruͤhren/ doch nicht weit von mir/
aber ein Ding mag ich nicht fuͤhlen noch greiffen/ es beruͤhre dann mei-
nen Leib. Darumb iſt der Tactus oder fuͤhlen/ außgetheilet durch den
gantzen

Das Erſte Buͤchlein.
gantzen Leib/ in alle Glieder/ vnd iſt im gantzen Leibe allenthalben/ aber
das ſchmecken hat ſeinen ſonderlichen Theil/ als die Naſenloͤcher/ oder
durch die Naſe/ dann mit der Fauſt kan ich nicht riechen.
Das Hoͤren hat auch ſeine beſtimpte ſtatt am Leibe/ als die Ohren/
vnd das Geſichte/ durch die Augen/ iſt die ſchnellſte vnnd behendeſte in
den euſſern Sinnen/ auch in einem Augenblick. Aber die euſſere fuͤnff
Sinnen vbertrifft nicht alleine die imaginatio, ſondern ſie begreiffet
ſie auch alle miteinander/ vnd vollbringet jhr Werck/ vnd behender/ als
die fuͤnff Sinnen/ Ja ſie ſihet die Dinge/ da kein Sinnen hinkommen
mag/ Sie kan vber hundert Meilen ſehen/ hoͤren/ greiffen vnd wircken/
ſie bedarff kein euſſerlich leiblich Werckzeug zu jhrem Handel/ ſie tre-
get alles in jhr ſelber.
Vnd dieſe imaginatio iſt der innere Menſch/ der Syderiſche Geiſt/
Er iſt das Geſtirne im Menſchen: Er iſt alle Sternen vnd wircket auch
den Sternen gleich/ Ja vbertrifft die Sternen/ Dieweil ſie die Ver-
nunfft darzu nimmet. Nun iſt es ein trefflich Ding vmb die imagina-
tion, ſie vollbringet leibliche Werck/ ferꝛne vnd nahe/ one alles leiblichs
anruͤhre: Dann ſie iſt der ſyderiſche Geiſt im Menſchen/ dennoch iſt
oculus rationis, das Auge der Vernunfft/ oder der Menſch durch die
Vernunfft/ vber die imagination: Dann die Vernunfft/ oder der
Menſch durch die Vernunfft ſihet vnd erkennet die Dinge/ welche der
imagination vnmuͤglich ſeyn zuſehen/ oder welche dem Menſchen/
durch die imagination ſeyn zuerkennen vnmoͤglichen.
Als die Vernunfft ſihet wol ein Ding/ in keiner zeit noch orte/ vnnd
ſihet daß die Welt in nichtes ſtehet/ vnnd falle doch nirgend hin/ weiche
auff keine ſeiten: Denn auſſerhalb der Welt/ oder deß euſſerſten Him-
mels iſt weder zeit noch ſtatt/ vnnd die Welt ruͤhret nirgends an/ ſie ſte-
het in nichtes/ vnd fellet doch nirgend hin: Solches ſihet Ratio wol/
aber die imaginatio mag es nicht erkennen/ vber leibliche Dinge: Aber
die Vernunfft vber hebet ſich vber alle leibliche Dinge. Letzlich iſt ocu-
lus mentis noch edeler vnnd hoͤher: Dann daſſelbe er kennet vber jhm
den ewigen vnbegreifflichen Gott/ vnd neben jhm die Engel an keinem
Orthe/ dann ein Geiſt darff keines Orths/ beſitzet auch keine leibliche
D ijStaͤlle/

Erkenne dich ſelbſt/
Staͤlle/ das iſt/ ein Engel bedarff keines Corporaliſchen Stuls/ vnnd
wenn gleich keine Welt were/ vnnd kein Orth/ dannoch bleibet GOtt
an keinem Orthe: Solche vnnd dergleichen viel hoͤhere Dinge/ ſihet
oculus mentis, wo es geleutert wird/ von zeitlichen Hindernuſſen/ ſo
imaginatio vnd Ratio gantz muͤſſen ſtille ſtehen.
Zum Beſchluß mercke/ daß das obere Auge wol wircken kan oh-
ne huͤlffe/ das vntere aber nicht/ das Gegentheil/ das iſt/ das vntere Au-
ge mag nichts ſchaffen/ ohne ſein oberſtes Auge/ als oculus mentis:
Der Verſtand kan ein Ding ſehen/ one huͤlffe der Ration: Aber Ratio
mag nichtes erkennen ohne den Verſtand/ als Ratio: die Vernunfft ſi-
het viel Ding/ ohne huͤlffe der imagination: Aber imaginatio mag
nichts ſchaffen ohne die Vernunfft: weiter die imaginatio mag wol
wircken ohne alle euſſere Sinnen/ aber der Menſch mag durch die euſ-
ſern Sinnen nichts erkennen/ ohne die imagination, darumb ſetze ich
allhier dieſe Regul: Quicquid poteſt potentia inferior, hoc i-
dem poteſt potentia ſuperior, &amp; multò excellentius, ſed non
econtra.
Auß dieſem ſolten die Einſaͤltigen lernen/ die andern nicht zu vrthei-
len/ ſondern wiſſen/ ob ſie ſchon ein Ding nicht bald bringen koͤnnten
in jhrem Kopff/ Daß darumb nicht andere Leuth/ auch alſo grob we-
ren wie ſie: Es folget nicht darauß: Dieſer iſt ein groſſer Theologus,
vnnd hat das erſte Capittel Geneſeos nicht verſtanden/ darumb muͤſ-
ſen andere Theologi ſolches auch nit verſtehen: Als die imaginatio
kan nicht begreiffen/ wie die Welt in nichts ſtehe/ darumb iſt oculus
rationis, oder Mentis auch alſo toͤlpiſch wie imaginatio, nein traun/
ſolches folget nicht: Oder ich habe einen groben Verſtand/ vnnd mag
diß dein Schreiben nicht faſſen/ darumb ſo ſeynd andere Leuthe
auch alſo: Nein traun/ gnothi ſeauton, das iſt/ erkenne
dich ſelber/ ſo wirſtu andere Leuthe vn-
getadelt laſſen.
Das

Das Erſte Bůchlein.
Das 11. Capittel.
Daß alle natuͤrliche Erkendtnuß/ oder Begreifflig-
keit herkomme/ vnd flieſſe vom Auge ſelber/ vnnd nicht
vom Gegenwurff.
AVß dem vorgehenden Capittel iſt gnugſam erkannt/ wie ein
Auge im Menſchen hoͤher/ vnd edeler ſey/ dann das ander: Vnd
wie eins das ander weit vbertreffe in der Scherpffe vnnd Wir-
digkeit/ auch in der Schwindigkeit. Darumb ſoll billich geſchloſ-
ſen werden/ daß das ſehen vnd erkennen/ nicht vom Gegenwurff/ ſon-
dern vom Auge ſelber herkomme/ vnnd flieſſe/ das iſt/ Daß alles na-
tuͤrliches erkennen vnnd ſehen koͤnne/ oder vollbracht werde/ von dem
erkennen ſelbſt/ vnd nicht von dem Obiecto, oder Gegenwurff/ der da
ſoll erkannt werden/ Alſo iſt das Auge rein/ lauter/ klar vnnd geſchickt/
ſo wird auch das Erkendtnuß rein/ lauter/ vnd wolgeſchickt ſeyn/ Jſt
aber das Auge ſtumpff vnnd dunckel/ ſo wird auch das ſehen dunckel/
vnnd falſch ſeyn. Jn aller natuͤrlicher Erkendtnuß ſeyn zwey Ding.
Erſtlich der Erkenner/ als das Auge/ darnach das Obiectum, oder Ge-
genwurff/ der da ſoll geſchehen/ oder erkennet werden: Ohne dieſe zwey
wird kein ſehen/ oder erkennen vollbracht/ es ſey gleich in ſichtbaren/ o-
der vnſichtbaren Liecht der Natur: Dieweil nu alle natuͤrliche Erkendt-
nuß vollbracht wird vom Auge/ vnd vom Auge ſelbſt kommet/ vnd nit
vom Gegenwurff/ So folget nothwendig/ daß ſich das ſehen vnd er-
keñen wandelt/ vnd endert nach Art/ Eygenſchafft vnd Geſchickligkeit
deß Auges/ vnd nit nach Art deß Obiecti, oder Gegenwurffs: Nun iſt
nit allein in Menſchen ein dreyfaches Auge/ ſondern ein jedes Auge fuͤr
ſich kan machen/ Vnterſcheid machen oder haben: Als das Sinnliche
vnterſte Auge im Menſchen/ oculus carnis genañt/ iſt nit alleine/ vnd
edeler gegen der Vernunfft/ Sondern auch fuͤr ſich ſelber mag es ha-
ben mancherley vnterſcheid/ alſo daß es in etzlichen Menſchen dunckel
vnd ſtumpff iſt/ in etlichen klar vnd ſcharpff/ in etlichen ſehr geſchickt/
vnd ſehr ſcharpff/ Eben alſo helt ſiche mit der Vernunfft/ oculus ra-
tionis genannt/ daß ſie weit vnter dem oculo mentis ſey/ dann was
D iijdem

Erkenne dich ſelbſt/
dem Intellectuali oculo leicht iſt/ vermag offtmals die Vernunfft
gar nicht zubegreiffen/ vnnd neben ſolcher vergleichung gegen dem o-
berſten Auge hat die Vernunfft fuͤr ſich ſelber mancherley vnter ſcheid:
Dann in etlichen Menſchen findet man gantz eine ſtumpffe vnnd dun-
ckele Vernunfft: Jn etzlichen eine lautere vnd klare ſcharpffe: Jn etz-
lichen ſehr ſcharpff/ klar/ vnnd wolgeſchickt/ ꝛc. Alſo oculus menta-
lis, iſt das edelſte/ vnnd hoͤchſte Auge/ hat doch auch fuͤr ſich ſelber
mancherley vnterſcheid: Dann viel Menſchen haben einen duncklen/
vnlautern ſtumpffen Verſtand/ koͤnnen nicht weiter kommen/ als
ſo weit jhre fuͤnff Sinne reichen: Jn etzlichen aber iſt der Verſtandt ge-
reiniget/ geleutert/ hell vnd klar: Jn etzlichen ſehr ſcharpff/ ſubtil vnd
klar: Auß dieſem allen ſiheſtu/ wie ſich das natuͤrliche erkennen vnd ſe-
hen/ endert/ vnd wandeln muß/ nach Art vnnd Geſchickligkeit deß Au-
ges/ vnd nicht nach dem vnwandelhafftigen Gegenwurff: Vnnd daß
alle Erkendtnuß in der ſichtbaren vnd vnſichtbaren Natur herflieſſe
vnd komme/ vom Auge vnd erkennen ſelbſt/ vnd nicht vom obiecto o-
der Gegenwurff/ das iſt von dem das da ſoll erkennt werden: dann Vr-
ſache/ ſo die Erkendtnuß herkomme vnd flieſſe vom Gegenwurff/ vnd
nicht vom Auge ſelber/ ſo muͤſte von einem Gegenwurffe auch gleich-
foͤrmige/ vnnd einerley begreifflichkeit oder Erkendtnuß folgen/ es we-
ren die Augen/ wie ſie wolten.
Ein Exempel von Sinnlichen Augen: Das Geſichte erkennet ſei-
nen Gegenwurff/ in einem Blick/ auch in der Weite: Aber der Tactus
erkeñet ſeinen Gegenwurff langſam/ in dem er auch ein theil/ nach dem
andern fuͤhlen/ vnd darzu in der naͤhe/ vnnd nicht in der ferrne: Als ich
ſehe am Tage an einem Thurn/ vnd erkenne jhn mit einem Blick/ daß
er ſey viereckicht/ aber in der Nacht komme ich zum Thurne/ vnnd fuͤ-
le ein Theil nach dem andern/ biß ſo lange ich erkenne/ daß ein Thurn
ſey/ vnd ſey viereckicht: Hier ſihet man klaͤrlich/ daß ein ewiger Gegen-
wurff bleibet/ vnnd wird die Erkendtnuß ſchnell/ oder langſam/ recht/
oder falſch/ nach Art/ vnd Eygenſchafft der Augen: Darauß erfolget/
daß die Erkendtnuß herkomme vom Auge ſelber/ vñ nit vom Obiecto,
vnd wie das Auge iſt/ alſo iſt auch die Erkendtnuß. Ein ander Exem-
pel/

Das Erſte Buͤchlein.
pel/ von vnſichtbaren Auge: Die Welt zuerkennen worauff ſie ſtehet/
ſey der einige Gegenwurff/ oder Obiect, daher kompt imaginatio, die
da ſonſt leibliche/ vnſichtige Dinge vom ferꝛne ſehen kan/ vnnd wolte
gerne wiſſen worauff die gantze Welt ſtuͤnde: Aber ſie meynet/ ſie ſte-
het auff Stuͤtzen/ auff daß ſie nicht falle/ ſolches ſihet Ratio, die Ver-
nunfft leichtlich/ wie die Welt vom hoͤchſten Schoͤpffer geſetzet ſey/
auff die Tieffe/ vnd kan nirgends auff die Seiten fallen: So nun ſolte
die Erkendtnuß flieſſen vom Gegenwurffe/ vnnd nicht vom Auge ſel-
ber/ ſo muͤſte beydes Ratio, vnd imaginatio einerley vnd gleich foͤrmi-
ge Erkendtnuß erlangen/ als von einem vorgeſetzten Gegenwurffe.
Ein ander Exempel/ die Engel zuerkennen/ vnd zuſehen/ wie ſie kei-
nes Orts/ oder leiblicher Staͤlle beduͤrffen/ vermag allein oculus Mon-
tis zuerkennen/ vnd die vnterſten Augen vermoͤgen ſolches nit: Darauß
abermals erweiſet wird/ wie die Erkendtnuß/ vnd Begreiffligkeit nur
kommen/ vnd erkennen ſelbſt/ als vom Auge/ vnd nit von dem Erkand-
ten/ als vom Obiecto, oder Gegenwurff/ ſonſt muͤſte ein einiger Ge-
genwurff/ auch einerley Erkendnuß gieſſen in die Augen/ ſie weren tun-
ckel oder klar/ geſchickt oder vngeſchickt. Ein ander Exempel: Die Bi-
bel iſt ein vnbeweglicher Gegenwurff/ allen natuͤrlichen Theologen:
So ſolte der Verſtand oder Erkentnuß flieſſen vom Gegenwurffe (wie
vermeynet wird) vnnd nicht vom Auge ſelber/ ſo muͤſte gewiß die Bi-
blia/ als der einige Gegenwurff allen Theologen eine gleichfoͤrmige
Außlegung/ oder eine vngeſpaltene Erkendtnuß bringen: Aber wir er-
fahren das Wiederſpiel/ nemblich das nicht vom Gegenwurffe/ ſon-
dern vom Auge ſelber die Erkendtnuß flieſſe/ dieweil ein jeder erken-
net ſie hehr/ vnd vrtheilet die Schrifft/ nach dem er ein Auge hat/ was
mit dieſem Exempel gemeynet wird/ gebe ich einem jeden Gottesge-
lehrten zutreffen: Chriſtus ſaget/ iſt das Auge liecht/ ſo wird dein gan-
tzer Leib liechte ſeyn: Jſt ſo viel geredet/ So dein Hertz/ oder Verflandt
rein vnd lauter iſt/ So wiꝛd auch alle dein thun vnd laſſen rechtſchaffen
ſeyn: Alsdann wird dir dein erkennen vnnd leſen auß der Biblia nuͤtze
ſeyn: Es thuts hier nicht der natuͤrliche Menſch/ ſondern der New-
geborne auß Chriſto: Es thuts auch nicht der Buchſtabe/ ſondern der
Ver-

Erkenne dich ſelbſt/
Verſtandt deß Buchſtabens ſoll vns erretten: Gott wolte vnſere Au-
gen erleuchten/ ꝛc.
Das 12. Capittel.
Daß die Erkendtnuß Goͤttlicher Schrifft muͤſſe noth-
wendig flieſſen/ vnd genommen werden auß dem Geiſte/ oder Auge
ſelber/ vnd nicht auß dem Buchſtaben/ oder
Gegenwurff.
DIe Warheit redet durch die Menſchheit Chriſti alſo: Es kan
niemand zu mir kommen/ es ſey dann daß jn ziehe der Vatter/
Wer es nun hoͤret vom Vatter/ vnd lernet es/ der kommet zu
Johan. 6.mir/ Jſt ſo viel geredet/ will mich jemands im Glauben annehmen/ als
einen Zeugen der Warheit/ vnd mir nachfolgen/ oder in mein Leben tret-
ten/ ꝛc. Der kan es nit thun/ durch meine ſichtbare Menſchheit/ Son-
dern er muß es zuvor hoͤren vnd lernen vom heiligen Geiſte/ daß ichs
ſey/ alsdann alſo erleuchtet vnd gelehret von Gott kommet er zu mir/
vnd nimmet mich an mit frewden: Dann ich rede/ lehre vnd bezeuge e-
ben das außwendige/ mit meinen Leben/ vnd Wandel/ was ein ſolcher
innerlich von Gott gehoͤret hat/ vnd gelernet: Wie es nun zugehet mit
Chriſto/ das jhn niemandes fuͤr einen Sohn Gottes annimmet/ oder
an jn gleubet/ er ſey dann zuvor vom Vatter gelernet/ ſein Hertz ſey zu-
vor durch den heiligen Geiſt erleuchtet: Alſo wird keiner die Schrifft
verſtehen/ oder mit Frucht leſen/ noch die warhafftige Zeugnuß der
Bibel annehmen koͤnnen/ er ſey dann zuvor von Gott gelehret/ vnnd
erleuchtet/ daß er ein reines lauters Auge bringe/ vnnd alſo die heilige
Schrifft zum Zeugnuß anneme/ Dann alle euſſere Dinge/ oder ſicht-
bare Gegenwůrffe zeugen nur/ ermahnen/ erwecken/ leyten vnd fuͤhren
eyn/ koͤnnen nicht den Verſtandt/ oder das Iudicium hinein wircken/
das Iudicium muß zuvor ein Auge ſeyn/ vnnd nicht erſt vom Obie-
cto, oder Gegenwurff genommen werden: Dann cognitio, iſt ein
cognoſcente, vnd nicht in cognito: Iudicium ſtehet/ in Iudican-
te, vnd nicht in Iudicato: Das iſt/ alle Erkendtnuß kommet vnnd
flieſſet her vom erkennen/ vnd auß dem Auge/ das da ſiehet/ vnnd er-
kennet/

Das Erſte Buͤchlein.
kennet/ vnd mit nichten auß dem Gegenwurff/ das da geſehen vnd er-
kennet werden ſoll. Das Vrtheil ſtehet in dem/ vnd gehet auß dem/ der
das Obiectum vrtheilet/ vnnd nicht in dem Obiecto, oder Gegen-
wurff/ das da gevrtheilet wird: Darumb helt ſich ſolche Erkendtnuß
wircklich/ natuͤrlich/ vnd nicht leydlich/ das iſt/ der Erkenner/ oder das
Auge/ wircket in das Obiectum, vrtheilet vnd ſaget diß oder das da-
von/ vnd empfehet nit ſein Iudicium, oder erkennen vom Gegenwurff:
Wie nun eines jeden Auge iſt/ liecht/ dunckel/ falſch oder klar/ alſo wird
auch das Vrtheil/ oder Erkendtnuß vber den Gegenwurff/ Matth. 6.
Bringſtu ein reines lauters/ von Gott erleuchtetes Auge zur Schrifft/
So iſt ſie dir ein angeneme Zeugnuß/ biſtu aber blind im Vrtheil/ vnd
nit vom Geiſte erleuchtet/ ſo bleibeſtu ein Verfuͤhrer/ vnd Jrrer mit dei-
ner Schrifft/ Derhalben wird vnwiderſprechlich geſchloſſen/ daß die
Goͤttliche Erkendtnuß der Schrifft nit ſolle kom̃en vom Buchſtaben/
ſondern vom Geiſte ſelber/ als vom Auge/ verſtehe nit auß dem natuͤrli-
chen Geiſte auß der Welt/ ſondern vom Geiſte Gottes ſelber im Men-
ſchen/ nicht auſſerhalb dem Menſchen: Gott von ſich ſelber weiß zuvor
alle Dinge/ der Verſtandt der Schrifft ſtehet alleine bey jhme: Er iſt
ſelber das Wort/ vnnd hat alle Schrifften ſelber dictiret, darumb er
auch ſelber will der Lehrmeiſter bleiben/ vnnd keinen andern ſeine Lehre
geben: Daß nun Gott ſolches weiß/ vnd iſt/ was hilfft es dich/ ſo er es
auch nicht in dir vnd durch dich were/ vnnd wuͤſte? Darumb muſt du
durch ein inniges Gebett jhn erſuchen/ vmb den Verſtand deß Buch-
ſtabens/ So wird er in dir das Auge ſelber ſeyn/ vnd dich erleuchten wie
der Blitz/ Luc. 17. Er wird dir nicht Scorpiones oder Schlangen ge-
ben/ ſondern den heiligen Geiſt: Du wirſt kein Verfůhrer noch Ketzer/
denn Gott will kein Verfůhrer in dir ſeyn/ ſondern ein warhafftiger
Lehrer/ du muſt nothwendig den Verſtandt auß dem Goͤttlichen Au-
ge in dir/ vnd bey dir haben/ darnach kanſtu die Biblia leſen/ ohne Jrre-
gang/ vnd jhr Zeugnuß annehmen/ ꝛc. Sprichſtu aber/ Eya iſt doch
die Biblia geſchrieben/ darumb daß man den Verſtandt daſelbſt her-
nehme/ vnd nit auß dem Geiſte/ auff daß ich nit ein Enthuſiaſta wer-
de? Antwort/ die Bibell iſt vns geſchrieben/ zur Warnung/ Zeugnuß/
EVnter-

Erkenne dich ſelbſt/
Vnterricht/ Lehre/ Memorial, Kundtſchafft vnd Bewehr deß Glau-
bens/ oder deß Geiſtes Gottes in vns/ haſtu dieſen nit/ vnd lebeſt dieſem
nit/ ſo iſt die Schrifft eine finſterne Laterne/ Ja ein Strick/ anſtoß/ gifft/
wie wir leyder erfahren bey allen Seeten/ da eine jede die Schrifft fuͤh-
ret/ vnd moͤgen doch nimmer mit einander einig ſeyn/ ſo der Geiſt einig
iſt/ vnd bleibet durch vnd durch/ Vnd ob du ſchon das Vrtheil oder die
Erkendtnuß wolleſt nemen auß dem Buchſtaben der Schrifft/ ſo muß
bey ewiger warheit das Vrtheil/ oder die Eꝛkendtnuß zuvor in dir ſeyn/
durch Goͤttliche erleuchtung/ darumb kehre es wie du wilt/ ſo wird blei-
ben vnbeweglich: Iudicium eſt in iudieante, &amp; non iudicato: Co-
gnitio eſt in cognoſcente &amp; non in cognito.
Das 13. Capittel.
Daß eine zweyfache Erkendtnuß ſey/ als eine Menſchli-
che natuͤrliche/ vnd eine Goͤttliche vbernatuͤrliche/ vnd doch beyde durch
den Menſchen/ vnd im Menſchen/ als im Auge ſelber herfluͤſ-
ſe vnd vollbracht werde.
SO man das gnothi ſeauton recht uͤbet/ ſo erfindet ſichs/ daß
ein zweyfaches Vrtheil vnnd Erkendtnuß im Menſchen ſey/
vnnd durch den Menſchen vollbracht werde/ als eine natuͤr-
liche wirckliche Erkendtnuß/ da der Menſch durch ſein eygen Vrtheil
vnd Erkendtnuß/ einen jeden Gegenwurff ſihet/ erfehret/ erkennet vnd
vrtheilet/ als durch ſeine eygene Kraͤffte/ vermoͤgen vnd verſtand/ gleich
als von jhm ſelber. Vnd ſolche natuͤrliche Erkendtnuß kompther/ nit
vom Obiecto, oder Gegenwurff/ Sondern vom Auge vnd auß dem
Auge ſelbſt/ das iſt/ vom Menſchen: Bleibet alſo war: Iudicium eſt
in iudicante &amp; non in iudicato, die Erkendtnuß/ oder Vrtheil fleuſ-
ſet her auß dem Erkenner ſelbſt/ vnd bleibet in demſelbigen/ vnnd nicht
vom erkandten Gegenwurff. Wie nun das Auge iſt geſchicket/ oder
vngeſchicket/ alſo wird auch ſeyn das Vrtheil oder Erkendtnuß/ ge-
ſchickt/ oder vngeſchicket. Vnnd ſolche natuͤrliche Erkendtnuß wir-
cket nicht den Glauben/ gehoͤret auch nicht zur heiligen Schrifft:
Dañ animalis Homo iſt ein vngeſchickt Werckzeug zur Biblia/ vnd
ein

Das Erſte Buͤchlein.
ein Feind Gottes/ mag nichts Goͤttliches vernemen/ 1. Cor. 2. Rom. 8.
Darumb muß zugelaſſen werden eine andere Goͤttliche/ vbernatuͤr-
liche Erkendtnuß/ die der Menſch nicht ſelber vollbringet/ als von ſich
ſelber/ Sondern als von Gott/ Ja da Gott ſelber das Auge iſt/ vñ wird
im Menſchen/ dann Gott will ſich ſelber ſehen/ vnd erkennen durch ſich
ſelber/ gleich wie er ſich auch ſelber erleibet durch ſich ſelber/ nemblich in
mit vñ durch die vernuͤnfftige Creatur ſeinen Sohn/ denn Creatur/ als
der Menſch iſt nit ſein ſelbſt/ ſondern Gottes/ ſo iſt auch ſein vrtheil/ er-
kennen/ wiſſen/ verſtehen/ oder vermoͤgen nit ſein ſelbſt/ ſondern Gottes/
wo ſich nu Gott alſo ſelber erkennet/ in/ mit/ vnd durch den Menſchen/
da wird Gott ſelber alles im Menſchen/ vñ das heiſſet die Erkendtnuß
deß Vatters/ vnd deß Sons/ Ja das heiſſet vnd iſt Chriſtus/ Da Gott
ſelber der Menſch iſt/ da er alles ſihet/ redet/ wircket vnd thut durch jhn/
vnd mit dem Menſchen/ als durch ſein verordentes Auge/ oder Werck-
zeug/ wie außdruͤcklich von Chriſto von Nazareth erſehen wird/ vnd in
allen denen/ die Chriſti Nachfolger ſeynd im Glauben. Paulus ſpricht/
ich rede vnd lebe nicht/ ſondern Gott wircket/ redet/ lebet/ leydet in mir/
das iſt Chriſtus: das heiſſet der Glaube/ oder die vbernatuͤrliche Er-
kendtnuß nach dem Geiſte/ ꝛc. Solches mag jhm der Menſch nicht ſel-
ber machen/ noch wircken/ Sondern Gott iſt deß Glaubens Anfang/
vnnd Ende im Menſchen/ vnd nicht ohne demſelben/ Derohalben
ob wol die Goͤttliche vbernatuͤrliche Erkendtnuß von Gott kommet/
ſo koͤmmet ſie doch nit ohne den Menſchen/ Sondern in/ mit/ auß vnd
durch den Menſchen/ Darauß folget/ daß die heilige Schrifft nicht
mag verſtanden werden/ ohne den Geiſt/ welcher ſie dictiret hat/ vnd
auß dem ſie gefloſſen iſt/ Darumb muß man zugeben/ daß die Goͤtt-
liche Erkendtnuß im heiligen Glauben nit herkomme vom Buchſta-
ben/ das iſt/ vom Gegenwurff/ als von der Biblia/ ſondern vom Auge
ſelber/ das iſt/ auß dem Geiſtlichen erleuchteten Auge deß Menſchens
in Chriſto/ daher wird man nicht ſagen duͤrffen/ daß man den Ver-
ſtand auß dem Menſchen in die Schrifft trage/ Sondern auß Gott/
auß dem H. Geiſte muß der Veꝛſtand genommen werden/ vnd nit vom
Menſchen/ auch nicht vom Buchſtaben der Schrifft. Sprichſtu aber/
E ijhat

Erkenne dich ſelbſt/
hat doch Gott die Biblia darumb ſchreiben laſſen/ daß ich darauß das
Vtheil/ oder Erkendtnuß nemen ſoll/ vnd nit auß mir ſelber? Antwort/
Weder auß dem Buchſtaben/ noch auß dir ſelber magſtu es nemen/ als
auß dir ſelber/ ſondern auß Gott in dir ſelber/ Biſtu nun von demſel-
ben gelehret/ ſo haſtu gut nehmen/ vnd was du nimmeſt von dem Ob-
iecto, daſſelbe iſt ein Zeugnuß deß Geiſtes in dir: dann es kommet mit
deinem Hertzen uͤberein/ in dem heiligen Geiſte/ Biſtu aber von jhnen
nicht erleuchtet/ vnd haſt keinen Glauben/ oder Goͤttlichen Verſtandt
in dir/ So laſſe ich dich nehmen Jahr vnd Tag/ das Obiectum, das
iſt/ die Schrifft deß Buchſtabens wird dirs lange nit bringẽ. Denn ſihe
lieber Menſch/ haben nit alle Rotten/ Secten/ den einigen Gegenwurff
in der Welt fuͤr jnen/ vnd nehmen doch ſo vngleiche falſche Erkendtnuß
darauß/ daß es zuerbarmen iſt? Wann nun ſolte das Vrtheil/ oder
Erkendtnuß auß der Biblia flieſſen/ vnd nicht vom Geiſte/ So wuͤr-
de derſelbe vnbewegliche Gegenwuͤrffe bringen/ vnnd einwircken/ allen
lectoribus, eine vngeſpaltene Erkendtnuß oder Meynung/ welches
doch nicht iſt/ derohalben wird krefftiglich erwieſen/ daß beyde Erkendt-
nuß nicht vom euſſern Obiecto, als von der Schrifft/ Sondern von
innern Augen/ das iſt/ vom Geiſte in Menſchen herflieſſe vnnd kom-
me/ es ſey nun die natuͤrliche wirckliche Erkendtnuß/ wie in den falſchen
vnd Buchſtaͤbiſchen: Oder die vbernatuͤrliche Erkendtnuß deß Glau-
bens/ leidlicher weiſe/ als in den warhafftigen Theologen, Sagſt du
aber mit den Vnerfahrnen/ der Buchſtabe ſey Gottes Wort/ ja er finde
bald den Geiſt im Buchſtaben/ So biſtu kein Theologus, ſondern ein
Verfuͤhrer/ darauff vernim dieſen Vnterſcheid: Der Menſch iſt das
Auge/ vnd Erkenner ſelbſt/ entweder von Natur/ wircklicher weiſe/ da er
ſich helt Actiuè, oder iſt das Auge ſelber vbernatuͤrlich/ leidlicher weiſe/
da er ſich Paſſiuè helt/ dann er leſſet ſich von Gott lehren/ vnd erleuch-
ten/ vnd nimbt hernachmals das euſſerſte Obiectum fuͤr ſich/ vnnd
weiß es recht zugebrauchen/ kompt nun die Schrifft fuͤr ein natuͤrli-
ches Auge/ ſo bleibet ſie ein todter Buchſtabe/ wo aber ein gleubiges Au-
ge darzu kommet/ nach der vbernatuͤrlichen Erkendtnuß/ ſo befindet es/
daß die heilige Schrifft ein Buch ſey/ darinne alle Schaͤtze der gantzen
Welt

Das Erſte Buͤchlein.
Welt Reichthumb verborgen liegen/ nipmt auch ſolches Zeugnuß mit
frewden an/ wird weiter erwecket/ ernewert/ vnnd ermuntert/ kan auch
recht ſcheiden den Buchſtaben/ vñ Geiſt/ dann er ſihet wol/ daß Gottes
Wort eine Krafft iſt/ zur Seligkeit den Gleubigen/ vnnd bleibet ewig/
So der Buchſtabe Anfang hat vnd Ende/ vnnd daß Gott ſelber den
Verſtand deß Buchſtabens eroͤffnen muͤſſe/ vnd niemand moͤge jhn
leſen/ auß dem Buchſtaben/ one die vorgehende erleuchtung: Sprichſt
du ich will auff meiner Seiten beten/ vnd Gott anruffen vmb den Ver-
ſtand/ vnd auff der andern Seiten taͤglich fuͤꝛ mich nehmen den Gegen-
wurff/ das iſt die Biblia ſcripta, vnd alſo beydes zuſammen halten/ vff
daß ich nit von mir/ ſondern auß der Biblia den Verſtand nehme. Daß
du beteſt/ mit ernſt/ vñ Gott anruffeſt vmb den Verſtand/ darvff dringe
ich/ vñ das fodert die Warheit von allen: Aber daß du dennoch vermey-
neſt/ du wolleſt das vrtheil/ oder die Erkendtnuß erſt auß der Biblia ne-
men/ vnd nit auß dem heiligen Geiſte von oben herab/ ſo jrreſtu/ dañ nit
die Schrifft gibet dirs/ ſondern Gottes Geiſt in dir/ welcher die ſchrifft
gedictiret hat/ darumb ob du gleich beydes zuſammen halteſt/ ſo muß
doch das Vrtheil vñ Erkendtnuß von dir kommen/ als vom Auge/ vnd
muß in dir ſeyn/ vnd nit in der Biblia/ als im Gegenwurffe/ Were die
Erkendtnuß oder Vrtheil in der Schrifft/ ſo wuͤrde ein jeder Leſer mit
dir eine gleichfoͤrmige/ vnd vngeſpaltene Meynung bekommen.
Derhalben brauchen wir die Schrifft zum Bewehr/ Kundſchafft
deß Geiſtes in vns/ vnd iſt allen Gleubigen ein gut Memorial, Anwei-
ſung/ Vnterricht/ Warnung/ Lehr vnd Zeugnuß/ ꝛc.
Das 14. Capittel.
Daß alle Buͤcher geſchrieben werden zum Bewehr/
Kundtſchafft/ Zeugnuß deß Geiſtes/ oder zur Lehr/ Erweckung/
Erinnerung/ Ermunterung deß innern Grundes im
Menſchen/ vnd zum Memorial.
WAnn man fuͤr ſich nimmet die Buͤcher/ ſo da geſchrieben ſind
von der Natur/ oder Geſchoͤpffen/ vnd will dieſelben leſen/ o-
der verſtehen/ ſo muß der Verſtand oder Vrtheil zuvor im
E iijLeſer

Erkenne dich ſelbſt/
Leſer ſeyn/ wie es dann iſt im Menſchen verborgenlich/ hat einer nun
nicht zuvor den Verſtand in jhme/ ſo liſſet er vergebens vnd vmbſonſt/
Darauß folget daß die Buͤcher geſchrieben werden/ dem Menſchen
zuerwecken/ erinnern/ ermuntern/ zulehren/ vnd zu vnderrichten/ in al-
ler natuͤrlicher Erkendtnuß/ ſo zuvor in jhme verborgen lieget/ oder
zum Bewehr/ Kundſchafft/ Zeugnuß/ oder Memorial/ deſſen/ das
zuvor der Menſch weiß. Die Buchſtaben ſeynd Todt/ Sie koͤnnen
nicht reden/ haſtu nun kein Vrtheil oder Verſtand in dir/ ſo ſeynd dir
die Buͤcher ſo viel nuͤtze/ als einem Deutſchen Treſcher das Caldaͤi-
ſche A. B. C. Alle euſſere Dinge/ oder Obiecta ſeynd nicht von jhnen
ſelbſt da/ Sondern von einem andern/ nemblich vom vnſichtbaren
Geiſte/ oder Weſen/ ſie ſollen ermahnen/ erinnern/ ermuntern/ vber-
zeugen/ vnnd vberweiſen den Einfaͤltigen: Sie ſollen einleiten zum
innern Grunde/ vnd zu dem Weiſen/ oder darvon zeugen/ vnd me-
moriren, von deme ſie gefloſſen ſeynd/ Als die Schrifft iſt nicht von jr
ſelbſt wegen da/ Sie iſt auch nit vmb Schrifft willen geſchrieben/ ſon-
dern von wegen deß lebendigen/ vnd ewigen ſelbſtendigen Worte Got-
tes/ ſo iſt die Schrifft (ſage ich) nicht von jhr ſelbſt da/ ſondern von deß-
wegen/ das in jhr verborgen lieget/ vnnd von dem ſie ſoll Zeugnuß ge-
ben/ Nemblich vom Geiſte/ darauß ſie gefloſſen iſt/ als ein Schatte/
oder Bilde vom Weſen. Ein Bild iſt nicht ſein ſelbſt Bild/ ſondern
das von dem es herfleuſſet/ Alſo iſt der Buchſtabe ein Schatten
deß Geiſtes/ vnnd were der Geiſt/ oder das ewige lebendige Wort
nicht/ ſo were kein Buchſtabe noch Schrifft nicht/ were das Goͤtt-
liche Geſetze nicht zuvor in vnſern Hertzen/ vnnd Munde/ ſo hette es
auch Moſes nicht in die Steine gebildet/ vnnd were nicht in die Buch-
ſtaben gefaſſet/ zum Memorial/ oder Zeugnuß/ Rom. 10. Deut 30.
Were das Wort deß Vatters Chriſtus nicht innerlich in vns/ Joh.
14. da er ſpricht/ ich bin in euch/ ſo were er auch nicht euſſerlich Menſch
geboren/ vnnd kommen/ daß er von der Warheit Zeugnuß gebe/ was
Gottes Wort ſey/ was Buchſtabe vnd Geiſt/ vnnd jhr Vnterſcheid/
darvon leſe mit fleiß/ das Buͤchlein an die Teutſche Motiam Eraſmi
gehencket. Es iſt zuerbarmen/ daß man dem Todt fuͤr das Leben/
den

Das Erſte Buͤchlein.
den Schatten fuͤr das Weſen nimmet vnnd helt/ Gotttes Wort blei-
betewig ohne Anfang vnnd Ende/ ſo das Papier vnd Buchſtaben/
vnnd alle Buͤcher verbrennen muͤſſen: Were das Gnothi ſeauton,
das iſt/ erkenne dich ſelber/ recht fuͤrgenommen worden/ von den Hochge-
lehrten/ nach dem Liecht der Natur/ vnnd der Gnaden/ ſo were man
leichtlich kommen/ auß dieſem grewlichen Labyrintho vnnd Jrre-
gang der Theologey: man muß bey ewiger Warheit die Schrifft inn/
mit/ vnnd dem Geiſte leſen/ von deme ſie dietiret iſt/ zur Lehre/ War-
nung/ Zeugnuß/ oder Memorial/ ohne das iſt lauter betriegerey: Ob
tauſend weren Theologi, die einige Schrifft leſen/ dennoch behalten ſie
einerley Glauben/ Liecht vnd Verſtand/ Dann das lebendige Wort/
oder Geiſt/ iſt einig: Aber dargegen ſo nur drey natuͤrliche Buchſtaͤ-
biſche Theologi, die Schrifft leſen mit einander/ ſo koͤnnen ſie nicht
in der Meynung zuſammen treffen/ ſie ſeynd zweyſpaltig/ Darumb
nach Art vnnd Eygenſchafft deß Auges/ wird auch der Gegen-
wurff erkennet/ vnd gevrtheilet: Darauß ſchließlich folget/ daß alle
Buͤcher nicht den Verſtand bringen/ noch hinein wircken/ ſondern er
muß kommen auß deme/ der es verſtehen will. Alle natůrliche vnnd
vbernatuͤliche Weißheit/ oder Erkendtnuß lieget zuvor im Menſchen
verborgen/ auß dieſer Vrſachen werden auch die Buͤcher geſchrie-
ben/ daß ſie vns erinnern/ erwecken/ ermuntern/ vnterrichten/ leh-
ren/ vberzeugen deß/ das zuvor in vns liget vergraben/ Wann wir
allezeit innerlich im Geiſte lebeten/ ſo beduͤrfften wir keiner Buͤcher
noch Schrifften/ wie die Propheten/ ſo auß dem Geiſte jhre Buͤcher
geſchrieben haben/ vnnd nicht auß andern Buͤchern geſtohlen: Dann
das rechte Buch iſt im innerſten Grunde deß Menſchens/ vnnd iſt
Gott ſelber/ ꝛc. Aber weil wir euſſerlich vnd fleiſchlich worden ſeynd
durch die Suͤnde/ ſo werden die Buͤcher geſchrieben wegen vnſer
Schwachheit/ Vnwiſſenheit/ Blindheit/ daß wir vns ſelber nicht ken-
nen/ Sie werden aber geſchrieben zum Zeugnuß/ Anweiſung/ Vn-
terrichtung/ Einfuͤhrung/ Ja zuerweckung/ Erinnerung/ Ermun-
derung oder Memorial, Darumb die da innerlich nicht geſchickt noch
gelehret ſeynd/ leſen vmb ſonſt alle Bůcher.
Du

Erkenne dich ſelber/
Obiect.Du moͤchteſt ſagen/ Jſt alles zuvor in mir/ ſo will ich nichts leſen/
oder warumb haſtu denn das Buͤchlein geſchrieben/ oder ich habe auß
dem Gnothiſeauton, geleſen vnd gelernet/ daß ich zuvor nicht wuͤſte/
Darumb kommet auch noch die Erkendtnuß auß dem Buche/ vnnd
nicht auß dem Menſchen?
Reſp.Antwort/ diß Buͤchlein iſt geſchrieben/ dich zuermahnen/ zuerwe-
cken/ vnd vnterrichten/ alles das/ ſo zuvor in dir war/ dann ſo du es ver-
ſteheſt/ vnnd zum Zeugnuß auffnimmeſt/ So iſt ja das Vrtheil in dir/
vnnd nicht im Buͤchlein/ Dann were nicht der Verſtand in dir ſo wol
geweſen/ als in mir/ wie hetteſtu dem Buͤchlein moͤgen kundſchafft ge-
ben/ daß es recht were?
Darumb zeugeſt du vber dich ſelber/ daß alles zuvor im Menſchen
lige/ in dem du ſprichſt/ du habeſt zuvor nie ſo weit gedacht/ es werden
es viel andere auch leſen/ aber ſie werden nicht mit dir zugleich einen
Verſtand haben/ welches doch ſeyn vnd folgen muſte/ daß alle Lecto-
res einen gleichfoͤrmigen Verſtandt erlangeten/ wann die Buͤcher
von auſſen zu dem Verſtand hinein wircken: Aber mein/ ſo manchen
Kopff/ ſo manch Vrtheil von dieſem Buͤchlein/ wie das Auge iſt/ ſo
wird auch ſeyn die Erkendtnuß/ eines jeden/ recht oder falſch: Dar-
umb wird beſchloſſen/ daß alle Erkendtnuß vom Auge flieſſe/ vnd nicht
vom Gegenwurff: Vnd daß die Buͤcher geſchrieben werden/ den Men-
ſchen zuerwecken/ erinnern/ ermahnen/ ermundern in der Weißheit/ o-
der zum Troſt/ Warnung/ Lehre/ Zeugnuß/ vnd Memorial deß inn-
wendigen grundes/ ꝛc.
Das 15. Capittel.
Daß der Menſch das Auge ſelbſt ſey/ dadurch alle
ſichtige vnd vnſichtige Obiecta, oder Gegenwuͤrffe
erkennet werden.
WIe will ich vberreden die Eynfaͤltigen/ daß ſie mir glauben/
wie der Menſch ſey das Auge ſelbſt/ ſo ich doch Sinnlicher
weiſe ſagen muß/ das Auge iſt nicht der Menſche/ Sondern
der iſt der Menſch/ der da durchs Auge ſihet: Vnd das Ohr iſt nicht der
Menſch/

Das Erſte Buͤchlein.
Menſch/ Sondern der iſt der Menſch/ der dadurch/ vnd mit dem Ohre
hoͤret: Vnd die Zunge iſt nicht der Menſch/ ſondern der iſt der Menſch/
der da mit der Zungen redet: Die Hand oder Fuß machet auch nit den
Menſchen/ ſondern der vertritt den Menſchen/ der da der Haͤnde vnd
Fuͤſſe brauchen kan. Aber eben hier mit will ich gnungſam erwieſen ha-
ben/ daß nicht das Werckzeug/ fuͤr den Menſchen geachtet werden ſoll/
als das euſſerliche Auge/ ſondern das innerliche/ vnſichtige/ der da weiß
zugebrauchen deß euſſern Leibes/ daſſelbe ſey der rechte Menſch.
Dieweil aber nun dieſer innerlicher/ vnſichtiger rechte alle ding er-
kennet/ vnd begreiffet/ entweder durch die Sinnen/ oder durch die Ver-
nunfft/ oder durch den Verſtand/ (denn Sinne/ Vernunfft vnd Ver-
ſtand nicht anders iſt/ als der Geiſt deß Menſchens/ oder der vnſichtige
Menſch) ſo folget ja/ daß der Menſch das Auge ſelbſt ſey/ damit vnnd
dardurch alle ſichtbare/ vnd vnſichtbare Obiecta, oder Gegenwuͤrffe/
erkennet vnd erſehen werden: Gleich wie ein Engel iſt alles ſelber/ was
er kan/ iſt vnd hat/ natuͤrlicher weiſe zureden: Alſo iſt der Menſch auch
alles ſelber/ was er kan vnd weiß/ ſeine Kunſt wiſſen vnnd vermuͤgen iſt
ſein Geiſt/ vnd dieſer Geiſt iſt der Menſch ſelber: Als ein Schmid/ der
da ein Beil ſchmiedet/ hat ſeine Schmiedekunſt nicht in Haͤnden/ oder
Fuͤſſen/ (wiewol er Haͤnde vnd Fuͤſſe darzu brauchet) ſondern im Gei-
ſte/ lieget die Kunſt/ vnd die Wiſſenſchafft oder Kunſt deß Schmides/
iſt der Schmidt ſelber/ das iſt/ der euſſere Leib/ den du ſiheſt/ iſt nicht der
Schmid ſelber/ ſondern der innere Leib/ in welchem die Kunſt liget/ auß
welchen auch alleine die Kunſt geuͤbet vnd gebrauchet wird/ vnd nimpt
den euſſern Leib nur zum Werckzeug: denn der euſſere Leib vermag ohne
dem innern gar nichts: Ein Steinmetze hat in ſeiner imagination odeꝛ
Gemuͤthe/ ein Bild zuhawen/ in einen Stein/ ſolche Kunſt iſt nit auß dẽ
Leibe/ ſondern auß dem innern Menſchen/ derſelbe iſt der Steinmetze/
darum̃ eines jeden Kunſt/ Weißheit/ Verſtand oder Vermoͤgen iſt nit
in euſſern/ ſondern im innern Menſchen/ derſelbe iſt der Kuͤnſtler/ nem-
lich der Geiſt deß Menſchens/ vnnd iſt der Menſch ſelbſt/ darumb ha-
ben wir geſaget/ vñ beſchloſſen/ der Menſch iſt das Auge ſelbſt/ dadurch
alle ſichtige vnd vnſichtige/ natuͤrliche vnnd vbernatuͤrliche Dinge er-
kannt/ vnd erſehen werden/ ꝛc.
FDas

Erkenne dich ſelbſt/
Das 16. Capittel.
Daß von den bewehrten Philoſophis, neben
den Theologen, eine dreyfache Welt/ oder Himmel geſetzet/
vnd was hierdurch bedeutet werde.
NIcht alleine die erleuchteten Theologi, ſondern auch die be-
wehrten Philoſophi, ſo der Warheit nachſtellen/ ſetzen ei-
nen dreyfachen Himmel/ oder Welt/ Wir wiſſen zwar/ daß
nur eine Welt ſey/ vnnd nicht mehr/ gleich wie ein GOtt iſt/ vnd kei-
ner mehr/ Vnnd wie nun nur ein Gott iſt/ alſo iſt auch nur eine groſſe
ſichtbare Welt/ auß dem ſichtbaren Himmel vnd Erden zuſammen
geſetzet/ vnnd wie nur eine Welt iſt/ alſo iſt auch nur ein Himmel/ Wie
lieſet man denn in der Schrifft von dreyen Himmeln/ vnnd von neun
Himmeln/ vnd bey den hocherleuchten Philoſophen, vnd Theolo-
gen, von dreyen Welten?
Das merck auß den Worten Moſi/ da geſaget wird/ Jm Anfang
ſchuff Gott Himmel vnd Erden/ vnnd bließ jm ein den lebendigen A-
1.
2.
3.them/ nemblich die vnſterbliche Seelen: Da haſtu außdruͤcklich drey
Ding: Erſtlich den Schoͤpffer/ Gott/ Zum andern den Himmel.
Zum dritten die Erden: Das Wort Erde heiſſet nicht alleine diß mit-
teltheil der Welt/ darauff wir mit Fůſſen tretten/ darauff Baͤume vnd
Erde.Kraͤuter wachſen/ Sondern das Wort Erde heiſſet allhier alle ſicht-
bare/ leibliche Geſchoͤpffe/ welche man mit Augen ſihet/ vnd durch die
Sinne begreiffet. Alſo die obern Spheren vnd Firmament/ mit Son-
nen/ Monden/ Sternen/ Fewer/ Lufft/ ꝛc. wird genennet vnd geheiſſen
Erde/ Erdẽnkloß/ Staub/ Pulver/ Dieſe groſſe ſichtbare Welt iſt der
Erdenkloß: Das Puluer vñ der Staub/ darauß Adam gemacht iſt/ vñ
in welche Erde er widerkom̃en muß/ laut deß Spruchs/ du biſt Erden/
vñ ſolſt zur Erden werden/ Gen. 3. was ſichtbar iſt/ das iſt vergenglich/
was aber vnſichtbar iſt/ das iſt ewig/ 2. Cor. 4. Die Spheren/ daran/
Sonne/ Mond/ vnd Sterne leuchten/ heiſſen die Einfaͤltigen den Him-
mel/ aber es iſt nit der rechte Himmel/ darein die Gleubigen ſollen/ es iſt
weit ein beſſer Himmel/ nemlich da die Engel wohnen in Gott/ welchen
kein

Das Erſte Bůchlein.
kein toͤdliches Auge geſehen/ noch ſehen wird in ewigkeit/ 1. Tim. 6. Ja
gegen dieſer Erden iſt das Firmament wol ein Himmel/ vnnd wird
auch ein Himmel geheiſſen/ aber man ſoll wiſſen/ daß der rechte Him̃el
nicht zerbrechlich/ noch vergenglich ſey/ ſondern ewig: Aber das Firma-
ment mit den Sternen/ vñ allen leiblichen Geſchoͤpffen/ wird zerſchmel-
tzen/ vnd vergehen/ vnd verbrennen am Juͤngſten Tage/ darumb alles
was ſichtbar iſt/ muß vergehen/ es iſt Staub vnd Erde.
Das ſey nun geſaget/ daß dieſe gantze ſichtbare greiffliche Welt/
ſampt Erden vnd Firmament ſey der Erdenkloß/ oder die Erde: DasHimmel.
Wort Him̃el begreiffet alle vnſichtbare weſen/ Geiſter vñ Engel/ Gott
hat aber geſchaffen erſtlich das Liecht/ das iſt/ das vnſichtige weſen
der Engel/ dann das vnſichtbare iſt erſtlich geſchaffen/ hernachmals
das ſichtbare/ da findet ſich nu eine dreyfache Welt/ oder Him̃el vnd be-
ſchleuſſet je einer dẽ andern: als ein ander iſt Gott der Schoͤpffer/ der alle1. Gott.
2. Engeli-
ſche Liecht.
3. Sichtbare
Welt.
ding in der Fauſt helt/ vñ vmbſchleuſſet: Ein ander iſt auch das Engel-
liſche geſchaffene Liecht: Vnd ein anders iſt auch dieſe ſichtbare Welt/
nemblich die Erde/ welche am dritten Tage auß den Waſſern herfuͤr
kam vnd auß den Waſſern beſtuͤnde/ Derohalben daß wir nit philo-
ſophiren, wie Vnverſtaͤndige/ ſondern nach der heiligen Schrifft vnd
Weißheit/ ſo ſagen wir/ daß dieſe vnterſte ſichtbare Welt ſey der erſte3. Himmel.
Hm̃el: die Engeliſche Welt ſey der ander Himmel/ vnd die Gottheit ſey
der dritte Himmel/ in welchem alleine alle Ding gehen/ ſtehen/ leben vnd
ſchweben. Was aber in dieſer Welt iſt Leiblich/ vnd Weltlich/ daſſel-
be iſt in der Engelliſchen Welt Engliſch/ vnd Geiſtlich/ vnd in Gott
iſts ewig/ vnd Goͤttlich/ Nun ſoltu dieſe dreyfache Welt oder Himmel
auch im Menſchen erkennen/ nemblich/ erſtlich iſt der Menſch auß dem
Erdenkloß gemacht/ darumb treget er auch die Welt in jhm/ als ein
Microcoſmus, Er iſt auch nach dem Bildnuß Gottes gemacht/ vnd
iſt eine lebẽdige vernuͤnfftige Seele/ welche iſt ein Mittgeſell der Engel/
vnd iſt ein Engel: vber jhm/ oder in jhm/ hat er auch den Geiſt Gottes.
Alſo iſt Gott im Menſchen/ vnd der Menſche iſt in Gott/ dann er hat
vns von ſeinem Geiſte gegeben. Dann wie die Seele wohnet im Leibe.1 Johan. 3:
1. Cor. 6.
Alſo wohnet Gott in der Seele/ als in ſeinem Himmel oder Tempel.
F ijDarumb

Erkenne dich ſelbſt/
Darumb wann Paulus/ vnd andere im dritten Himmel gezogen
werden/ ſoltu nicht an eine Staͤlle oder Ort gedencken/ ſondern wiſſen
daß es im Geiſte geſchehe/ der Geiſt aber bedarff keines Orths/ leſſet
ſich auch nicht einſchlieſſen/ Wer dem Herrn anhanget ſo ſehr/
daß er mit jhm ein Geiſt werde/ derſelbe wird es in jhm ſelber/ alles beſ-
ſer erfahren/ vnd befinden/ dann daß mans mit Buchſtaben ſchreiben
kan: Zu dem laſſen ſich dieſe dinge nit weiter ſchreiben/ dann das Him-
melreich iſt nicht hie oder da/ ſondern in vns. Wir duͤrffen den Him-
mel/ oder Chriſtum auſſer vns nicht ſuchen/ auch nicht im Himmel
fladdern/ noch uͤber Meer fahren/ er iſt vns nahe/ nemblich in vns/ allei-
ne wir hindern vns ſelber/ vnd erkeñen vns ſelber nit/ ſuchen den Schatz
nicht in vns verborgen/ welcher groͤſſer iſt/ als Himmel vnd Erden.
Das tabernaculum Moſi, vnnd Tempel zu Jeruſalem/ war in
drey theil geſetzet/ erſtlich in dem Vorhof/ veſtibulum: Zum andern
1.
2.
3.in das Heilige: Zum dritten in das Allerheiligſte/ Was hiermit bedeu-
tet iſt/ ſehen alleine Weiſe/ vnd wird auch zum theil/ in der Epiſtel zun
Hebreern erklaͤret/ ꝛc.
Das 17. Capittel.
Wie weit der Menſch dem Himmliſchen Geſtirne vn-
terworffen ſey: Vnd daß die Heilige Schrifft nicht auß dem Fir-
mament/ Sondern auß Gott ſoll gelernet werden.
DAs Firmament iſt alſo von dem ewigen Schoͤpffer begabet/
vnd gezieret/ daß es in jhm habe alle natuͤrliche Weißheit zu
dieſem ſterblichen Leben/ darumb ſeynd in jhme alle Kuͤnſte/
Sprachen/ Handwercke/ Faculteten, ꝛc. Alſo erbet der Menſche
ſeine natuͤrliche Weißheit/ vom Geſtirne/ durch die natuͤrliche Ent-
pfengnuß vnnd Geburt/ Gleich wie ein Gleubiger erbet die Goͤttli-
che Weißheit in Chriſto durch die ander Geburt/ von GOtt dem
Vatter/ wie ſolches die gantze Schrifft bezeuget: Daß aber alle Kuͤn-
ſte/ Sprachen/ Handwercke/ Faculteten, im Geſtirn ſeynd/ mag
niemand leugnen: Vrſache ſolches alles wird in dem Menſchen auff
Erden funden/ bey dem diß/ bey einem andern/ ein anders: Jſt nun
ſolches

Das Erſte Buͤchlein.
ſolches im Menſchen/ wie es nicht wiederredet mag werden/ So muß
es alles auch im Geſtirn ſeyn/ Jſts aber im Geſtirne/ So iſts auch in
den Engeln/ Jſts aber auch in dẽ Engeln/ ſo iſts auch in Gott/ von wel-
chem alle Ding herflieſſin vnd kommen/ Auß Gott kommet es auff die
Engel/ von Gott vnnd den Engeln/ in das Geſtirn/ von Gott/ En-
geln/ Sternen/ auff den Menſchen/ Darumb vermag man nichts
mehr zulernen/ denn das ſo vor vns geweſen iſt: Daß vns aber ſolches/
vnd dergleichen ſo frembde vnnd vnbekannt iſt/ Macht daß wir in der
Jugend/ in die etzliche hundert Jahr nach einander/ von den Gelehrten/NB.
vnd Heydniſchen Kuͤnſten ſeynd verfinſtert/ vnnd abgefuͤhret worden:
Vnd daß wir das gnothi ſeauton, erkenne dich ſelber/ nie recht vor die
Hand genommen haben. Fuͤr dem/ vnd ehe dann Adam vom Apffel
aß/ vnnd in dem Paradeiß in der Vnſchuld wandelte/ war er dem Fir-
mament nichts vnterworffen/ wuſte auch von keinen Kuͤnſten noch
Sprachen/ oder Handwercken/ dann es war jhm ſolches toͤdtlich nicht
nuͤtze/ dieweiler zum theil Engeliſch lebete/ Aber nach dem er durch
die Schlange verfuͤhret/ erkennen lernete/ was gut vnd boͤſe were/ ward
er als bald dem Himmliſchen Geſtirne vnterworffen/ vnnd ward ge-
zwungen/ Kuͤnſte/ Sprachen/ Handwercke zuerfinden/ er vnd ſeine
Nachkommenen/ ohne welches diß toͤdtliche Leben/ nicht hette moͤgen
erhalten werden.
Dieſe Schlange/ dieſer Fall/ vnnd dieſe Suͤnde iſt eine Vrſache/
daß wir nun in Adam dem Himmliſchen Geſtirne vnterworffen ſind/
gleich wie ein Viehe/ So wir aber in der Newengeburt lebeten/ durch
Chriſtum/ mit den Propheten vnd Apoſteln/ ſo hette das Geſtirne auch
nichtes vber vns zu herꝛſchen/ Sondern wir wuͤrden vber das Geſtirne
herꝛſchen.
Allhier ſollen die Aſtronomi auffmercken/ daß ſie die Natiuitéten
machen/ nicht auff den ewigen vnd vnſterblichen Menſchen/ welcher
nicht auß dem Geſtirne kommet/ ſondern von Gott: Auff den natuͤr-
lichen aber/ der da vom Geſtirne kompt/ ſollen ſie die Natiuiteten eri-
giren, da moͤgen ſie die Warheit treffen: Dann es mag nie tes alſo
heimliches ſeyn in natuͤrlichen Menſchen/ daß ein Aſtronomus nit in
wiſſen hette/ ſo er im Geſtirne erfahren iſt.
F iijEin

Erkenne dich ſelber/
Ein jeder natuͤrlicher Menſch/ animalis Homo, iſt gantz beſchrie-
ben/ vnd abgemahlet/ mit allen ſeinem Leben/ Wandel/ Thun vnd Laſ-
ſen/ vom Anfang biß zum ende/ im Geſtirne: Darumb kan ein rechter
Aſtronomus alles von jhm wiſſen: Aber ein Chriſt ſoll nicht von
dem Geſtirne/ ſondern nach Chriſto leben: Es iſt Heydniſch/ vnnd
nicht Chriſtlich auff den gantzen Menſchen ein Natiuitet ſtellen/ Wo
der Menſch animaliter lebet/ das iſt/ Thieriſch/ vnnd Viehiſch nach
dem alten Adam/ ſo gilt die Natiuitet, vnd fehlet nicht/ Aber das ſoll
kein Chriſte thun/ ſondern den alten Adam toͤdten/ vnd nach dem newen
Menſchen in Chriſto leben/ Wo er nach dem Geiſte/ oder im Glau-
ben wandelt/ da hoͤret die Natur auff/ da vermag kein Aſtronomus
nimmer etwas wahrſagen/ von einem ſolchen Newgebornen Men-
ſchen/ Darumb ſo einer den Propheten/ Apoſteln/ Dauidi, Salo-
moni wolte ein Natiuitet ſtellen/ vnd jhr Leben/ Thun vnnd Wan-
del beſchreiben/ jhr Anfang vnd Ende/ Der wird es auß dem Geſtirne
nicht finden/ ſondern auß GOtt muͤſte er ſie beſchreiben: Dann ſol-
che Newgeborne in Chriſto/ ſeynd der Natur entwichen/ Durch den
Glauben/ vnnd weit vber das Geſtirne: Aber dieweil jhr ſo wenig
deß Glaubens in Chriſto leben/ Sondern der meiſte Theil in der
Welt/ auch vnter den Theologen, nach dem natuͤrlichen Menſchen
leben vnd wandeln/ So hat ein rechter Aſtronomus gute vnd gewiſſe
Natiuiteten zumachen/ dann er ſaget die Wahrheit/ Chriſtus vnnd
alle ſo auß jm gebohren ſeynd/ gehoͤren nicht vnter das Geſtirne/ Son-
dern Gott iſt jhr Geſtirne/ ꝛc. Alſo ob ſchon alle Faculteten auß dem
Geſtirne kommen/ auff dem Menſchen/ So wird doch außgenommen
die Theologia, vnd alle ware Theologi, welche von Gott jhre Weiß-
heit lernen: Dann ein jedes muß von ſeines gleichen gelernet werden/
Derhalben ſo die Aſtronomi prognoſticiren, vnd ſagen/ diß Jahr
wird eine Enderung in der Religion/ da wird eine newe Secte vnd Ke-
tzerey/ ſo ſoll man wiſſen/ daß ſolches nit von dem Newgebornen/ oder
von Gottes Wort/ ſondern von den natuͤrlichen Theologen zuver-
ſtehen iſt/ ſo da auß dem Buchſtaben der Schrifft jhnen ſelber eine
Theologey er tichten/ Dann ſo weit reichet die Kunſt der Aſtrono-
mey,

Das Erſte Bůchlein.
mey, daß ſie den natuͤrlichen erkennet/ vnd nit dem Newgebornen/ dem
falſchen vnd nit den Gerechten/ Dann wie wolte Natur von der Gna-
den handlen/ Wer nun vngetroffen bleiben will/ der lerne vom Vatter
durch Chriſtum/ vnd wandele im Glauben/ ſo wird jm kein Aſtrono-
mus kennen/ dann er iſt jhm entwichen durch die Gnade/ er iſt auß dem
alten Adam verſetzet in Chriſtum.
Das 18. Capittel.
Von dem Nutz/ vnd Wirdigkeit der Aſtronomey.
YAch der heiligen Schrifft/ iſt keine edelere/ hoͤhere vnnd thewre
Kunſt/ als die Aſtronomey, das iſt die Wiſſenſchafft deß
gantzen Himmliſchen Lauffs/ im Geſtirne: Dann ſie lehret
dem Menſchen gruͤndlich erkennen/ vnnd weiſet das rechte gnothi ſe-
auton, Sie eroͤffnet/ was einem jeden/ in ſeinen natuͤrlichen Hertzen
verborgen lieget/ ſie weiſet worzu ein jeder Menſch geboren ſey/ Dann
ob ſchon alle Geſtirne/ das iſt/ alle Handtwercke/ Kuͤnſten vnd Spra-
chen im Menſchen liegen/ So wird doch einer zu einem Handwerck ge-
ſchickter/ als zum andern/ Solches vrſachet die Stunde der Empfeng-
nuß/ vnnd die Geburt/ Vnd ob ſchon der Himmel/ mit ſeinen Ster-
nen/ nur dienet auff das Toͤdtliche Zeitliche Leben/ vnnd auff die na-
tuͤrliche Weißheit deß Menſchens/ So iſt doch die Aſtronomey, ein
trefflich Kleinoth zur heiligen Schrifft: Dann ſie weiſet mit Fingern
den falſchen Geiſt/ den Antichriſt/ vnnd vnterſcheid der Geiſter/ ob
ſie von Gott ſeyn/ oder von der Natur/ das iſt/ ſie gibet zuerkennen/
ob einer ein Theologus, auß Gott geboren ſey/ oder auß dem alten
Adam/ ſo kan jhm der Aſtronomus, recht beſchreiben/ was er thun
werde in der Religion/ wie er ſich in ſeinem Wandel halten werde/
Darumb heiſſen die natuͤrlichen vnd falſchen Schrifft gelehrten/ die-
ſer Kunſterfahrne/ Sternkucker/ auff daß ſie dieſe edele Kunſt den ein-
faͤltigen Menſchen/ verdaͤchtig machen: Denn ſie werden mit jhren
tůcken offenbaret durchs Geſtirne/ als von jhrem Vatter/ Dann
das Firmament mit ſeinen Sternen iſt deß natuͤrlichen Menſchens
Vatter/ gleich wie GOTT ein Vatter iſt eines Neuwgebornen/
durch

Erkenne dich ſelbſt/
durch Chriſtum: Wer nun den Vatter kennet/ der kennet auch den
Sohn/ Vnd der Sohn hat die Natur vnd Eygenſchafft ſeines Vat-
ters/ Auß dem Buchſtaben ſoll keiner theologiren, er richtet nichts
auß/ er wird ein Ketzer vnd Verfuͤhrer: Will einer ein wahrer nuͤtzlicher
Theologus ſeyn/ So laſſe er ſeine natuͤrliche Viehiſche vnd Thieri-
ſche Weißheit hinder jhm/ dempffe den alten Adam/ vnd trette in die
Newegeburt/ wie Taulerus genugſam in allen ſeinen Predigten mel-
det/ So wird jhm die Newegeburt alle dinge lehren/ vnd in keinen Jrꝛ-
thumb fallen/ Dann die Salbung/ oder Chriſtus machet keine Ketzer/
auch keine Verfuͤhrung (wiewol vor der Welt bey allen natuͤrlichen
Theologen ſolche newgeborne/ fuͤr Ketzer vnd Teuffel gehalten wer-
Rom. 8.den/) Gott hat keinen groͤſſeren Feind/ als die natuͤrlichen Schrifftge-
lehrten/ noch muß animalis Homo Doctor vnd Meiſter ſeyn/ in der
Schrifft/ faſt zu allen zeiten. Ein jeder Menſch wird geboren/ zu dem
ſeinen/ So er nun demſelben folget/ ſo wird etwas redliches auß jhm/
So er aber etwas anders wider daſſelbe anfaͤhet/ ſo muß er verderben in
ſeinem Handwercke.
Was iſt die Vrſache/ Daß ſo viel Menſchen in jhren Handthie-
rungen zu Boden gehen? Nichts anders/ als daß man nicht brauchet/
das gnothi ſeauton, daß man den nicht auß ſeiner Natiuitet deß Ge-
ſtirns erkeñet/ worzu er eygentlich geboren ſey: Mancher iſt durch das
Geſtirne geordnet zum Steinmetzen/ vnd wird ein Schuſter/ da wird
das Liecht der Natur nicht gehalten/ darumb bleibet ſolcher ein Huͤmp-
ler: Ein ander iſt geboren zu einem Tuchmacher/ vnnd wird ein Gold-
ſchmidt/ da wird das Liecht der Natur gebrochen/ Darumb wird ein
ſolcher ein vnnuͤtzer verdorbener Menſch: Mancher wird geboren zum
Juriſten/ vnd wird ein Medicus: Jetzt iſt das Liecht der Natur ver-
ruͤcket/ daß dieſer wenig Glůck ſpuͤret/ vnnd mit groſſer muͤhe ſeinen
Handel fuͤhret/ mit ander Leuth Schaden. Alſo werden alle Hand-
wercke/ vnd Faculteten verkehret/ vnnd verderbet in der Welt durch
die Vnwiſſenheit der Aſtronomey, welche vns lehret das gnothi
ſeauton, das iſt/ erkenne dich ſelber. Es ſeynd etliche alſo abgefuͤhret/
durch die natuͤrlichen Prediger/ von dieſer Kunſt/ daß ſie es fuͤr vn-
chriſtlich

Das Erſte Buͤchlein.
chriſtlich achten/ So man jhnen ſolte ein Natiuitet machen/ Ja etzli-
che/ wann jhnen vorgemeldet wird durchs Geſtirne/ werffen jhre Na-
tiuiteten ins Fewer/ vnnd verbrennen ſie/ wollens nicht gleuben/ ſa-
gen Gott ſey mehr/ als die Sternen: Ja freylich iſt Gott mehr/ aber
ſie leben nicht in Chriſto/ Sondern viel mehr im alten Adam/ darin-
ne dann das Geſtirne vollkommene Herꝛſchung hat/ derhalben ob
ſchon ſie jhre Natiuiteten gantz verbrennen/ vom Aſtronomo auff-
gericht/ ſo haben ſie doch den natuͤrlichen Menſchen/ den alten Adam/
den Sohn deß Geſtirns noch an jhnen lebendig: Darumb muͤſſen ſie
erdulden die harten Streiche deß Firmaments/ wo nicht das Geſtirne
durch die Weißheit vberwunden wird/ Wiltu aber ja dein Natiuitet
verbrennen/ ſo trit in Glauben Chriſti/ das iſt/ in die Newegeburt/ als-
dann wird kommen das Himmliſche Fewer/ das iſt der heilige Geiſt/
vnd wird den alten Adam verzehren/ vnnd aufflecken/ gleich wie das
Opffer im alten Teſtament mit Fewer vom Him̃el verbrennet ward/
das iſt/ ſo bald der natuͤrliche alte Adam durch die Newegeburt/ oder
die Tauffe deß Geiſtes vntergetrucket/ vnnd gedempffet wird/ ſo iſt
auß die Gewalt vnd Macht deß Geſtirns vber dich/ vnd mag vber dich
weiter nicht herꝛſchen/ Dieweil du im Glauben/ oder Newengeburt
verharreſt: Aber was anlanget natuͤrliche Kunſt/ Sprachen/ Hand-
wercke/ ſoll ein jeder Menſche ſolches nicht verachten/ zuwiſſen auß ei-
nem erfahrnen Aſtronomo: Dann es iſt das Liecht der Natur/ vnnd
ſolches iſt auß Gott/ vnd weiſet vns/ worzu wir in dieſem toͤdtlichen
Leben geſchickt ſeyn. Es dienet aber nicht weiter/ als in diß vergengli-
che Leben/ vnd auff den natuͤrlichen Menſchen/ Welcher ſich nach dem
Fall in die Suͤnde/ im Schweiß ſeines Angeſichts nehren muß: So
ſoll nun Gottes Wort gelehret werden auß Gott/ vnd was natuͤrlich
iſt/ auß der Natur.
Das 19. Capittel.
Daß alle natuͤrliche vnd vbernatůrliche Gaben/
vnd Guͤter zuvor in vns ſeynd verborgentlich/ wie
ein Schatz im Acker.
GSo

Erkenne dich ſelbſt/
SO ein Menſch ſich ſelber erkennete/ was er were von Natur in
Adam/ vnd was er ſeyn ſolte vnnd koͤnnte auß Gnaden in
Chriſto/ der wird nicht viel fragen nach andere Leuthe Schriff-
ten/ Buͤcher oder Kuͤnſten/ denn er fuͤnde es alles in jhm ſelber reich-
lich vnnd vberflůſſig/ Wir werden wenig zum innern Grunde in
vns ſelber geweiſet/ welches nicht eine geringe Verfuͤhrung iſt/ Der-
umb iſt die Vnwiſſenheit ſein ſelbſt der groͤſte vnnd ergſte Feind bey
einem jeden/ wie Mercurius ſaget ad Tacium, daß fuͤr ſolchem ſel-
ber Recher wenig Menſchen zur Weißheit gelangen. Alle Weißheit
vnd Kuͤnſte kommen nicht von auſſen zu in vns/ ſie liegen alle zuvor in
vns/ ſo vollkoͤmblich als in Engeln/ doch mit dem Vnterſcheid/ daß
die Engel wackere Geiſter ſeynd/ pur vnnd lauter/ ohne allen Schlaff/
vnnd die Kuͤnſte in jhnen offenbahr ſeynd/ wiewol ſie ſolche nicht uͤ-
ben/ noch jhrer beduͤrffen: Der Menſch aber iſt in ſolcher Weißheit
entſchlaffen/ vnnd lieget gleich begraben im Leibe/ Nam terrena in-
habitatio aggrauat animam, ſaget der Weiſe Mann/ Darumb
will ers auch haben/ wiſſen vnnd koͤnnen/ ſo muß er aufferwecket wer-
den/ vnd ſo er erwecket wird/ ſo iſt er den Geiſtern vnd Engeln gleich in
der Weißheit: Dann GOtt will eben ſo wol ſeinen Willen vnnd
Weißheit allhier auff Erden geuͤbet haben/ als in Engeln/ vnd ſon-
derlich wir Menſchen in dieſem Leben ſeynd verpflichtet/ die Weiß-
heit zu lernen/ vnd zu uͤben/ auff daß man dem damit diene/ der es be-
duͤrfftig/ auff daß Gottes Nahme gepreiſet/ vnnd die Weißheit/ oder
die Macht der Kinder Gottes/ fuͤr dem Menſchen auff Erden ge-
uͤbet werde/ vnnd alſo viel von jhrem vntuͤchtigen Wandel/ zu Gott
jhrem Schoͤpffer vervrſachet werden: Wiewol etzliche ſolches ſparen
wollen in jenes Leben/ Aber das iſt gantz wider den Willen GOttes:
Wann du gleich hie jmmer lerneſt/ vnd dort in ewigkeit/ noch haſt du
der Weißheit nur einen Anfang vnnd nimmermehr kein Ende/ in je-
nem Leben darffſt du nicht Schrifft außlegen/ noch die Articul deß
Glaubens erkleren/ denn da iſt keine Schrifft/ noch Buchſtabe mehr/
Wir werden alldar das Buch vnſers Hertzens leſen/ vnnd nicht von
auſſen zu/ die Stimme hoͤren/ ſondern in vns ſelber: Wie die Pro-
pheten

Das Erſte Buͤchlein.
pheten in dieſer zeit von GOtt gelehret/ vns die Buͤcher geſchrieben
haben/ ob wir wolten zum innern Grunde auch gefuͤhret werden:
Jn jenem Leben darffſt du nicht Teuffel außtreiben: Dann es iſt
keiner im Himmel: Jn jenem Leben darffſt du nicht Krancke ge-
ſund machen/ noch leibliche Nothturfft/ Sondern in dieſem Leben
ſeynd ſolche Dinge von noͤthen/ Vnnd hie muͤſſen wir vom Vatter
hoͤren/ vnnd von Gott gelehret ſeyn: Jetzund iſt es noth/ dann dort
wirds keiner beduͤrffen/ daß er von Gott gelehret werde: Wer in dieſer
Zeit Chriſtum/ auß dem Vatter nicht kennen lernet/ der darff in je-
nem Leben nichts hoffen/ in dieſer Zeit muß der Anfang ſeyn: Was
ſpareſt du es denn biß ins kuͤnfftige Leben: Allhier ſolt du auff ErdenJer. 32. Joh.
6. 1. Joh. 2.
beweiſen/ wie du ein Kind GOttes ſeyſt/ auff daß durch deine Fruͤch-
te vnnd Weißheit/ die Gottloſen vberzeuget werden/ wie Gott al-
le gleich mit Trewen meyne/ Vnnd keins eine Vrſache ſey/ der Blind-
heit/ vnnd Vnwiſſenheit/ dein Gottesgelern wird im Himmel nie-
mandes nuͤtzen/ als dir ſelbſt/ aber in dieſem Leben muſtu von Gott ge-
lehret ſeyn/ da iſt es noth.
Es meynen die Einfaͤltigen/ man lerne die Weißheit oder Kunſt
von auſſen zu auß Buͤchern/ oder von Menſchen/ Darumb ſprechen
ſie: Jch habe es auß dem Buche geleſen/ Vnd von dem Lehrmei-
ſtern habe ich das Handwerck oder Kunſt ſtudiret vnd gelernet/ Die-
ſe kennen ſich ſelbſt nicht.
Alle Weißheit vnd Kunſt liget zuvor verborgen in vns/ vnd quil-
let herauß durchs außwendige erwecken/ erinnern/ ermahnen/ ermun-
tern.
So die Kunſt oder Weißheit nicht zuvor in dir were/ ſo koͤnnteſt
du deinen euſſern Schulmeiſter nicht Kundtſchafft geben/ daß die
Kunſt recht were/ Es mag dich keiner nichts lehren/ es ſey denn zuvor
in dir/ erwecken mag er dich wol vnd vberzeugen mit ſtetiger uͤbung deß
Erbtheils in dir.
Die Blinden vnd Faulen moͤchten ſagen: Dieweil alles zuvor in mir
iſt/ ſo will ich nicht leſen/ hoͤren/ noch von andern lernen. Antwort/ Der
da nit ſuchet der findet nichts/ vnd der da nit lernet/ der kan auch nichts/
G ijvnd

Erkenne dich ſelbſt/
vnd das iſt billich/ daß dem nicht auffgethan werde/ der da nit klopffet.
Herrlich
Gleichnuß.Jn einem Weitzen Korn iſt verborgentlich/ gegenwertig/ die Wurtzel/
der Stengel/ die Ehere/ vnd andere dreiſſig Koͤrnlein: Wiltu ſolches
alles haben/ ſo muſtu es ſeen in die Erden/ ſeeſtu es nit/ ſo haſtu es auch
nicht/ vnd iſt doch ſolches alles zuvor da/ von innwendig, muß es her-
auß quellen/ darumb wechſet der Weitzen vom Samen/ vnd auß dem
Samen aber nicht/ von der Erden/ Dann ſo er von ſich ſelber wuͤch-
ſe/ vom Acker vnnd nicht vom Samen/ ſo duͤrfften wir nicht ſeen/ ſon-
dern der Acker truͤge ſelber den Weitzen/ das doch nicht iſt. Natura
prior arte eſt, die Natur iſt ja ehe/ dann die Kuͤnſte/ ſeynd nu alle Kuͤn-
ſte auß der Natur kommen/ ſo muß ja alle natůrliche Kunſt zuvor in
vns ſeyn/ Das Reich Gottes iſt zuvor in vns/ es darff in vns nit kom-
men/ alleine wir ſehen nur zu/ daß wir auch hinein kommen/ welches
durch beten/ ſuchen vnd anklopffen geſchehen muß/ darvon liß weiter
das Buͤchlein/ vom Gebete: Es folget nicht/ Die Weißheit oder Kunſt
iſt zuvor in mir: Darumb will ich ſie nicht lernen/ gleich wie auch nicht
folget: Jch ſuche/ vnd lerne die Kunſt/ Darumb iſt ſie nicht in mir zu-
vor/ Es iſt in dir verborgen/ vnd vnbekannt/ darumb muſtu ſie ſuchen
vnd lernen/ Ja eben darumb daß ſolches in vns iſt/ darumb beten wir/
ſuchen vnnd lernen wir/ So es nicht in vns were/ So were auch alles
ſuchen/ beten vnd lernen vmb ſonſt: Eben darumb wird es geſchrieben/
geprediget vnd gelehret/ daß es zuvor in vns iſt/ vnd nicht auſſer vns/
Kenneſtu dich ſelber ſo biſt du kein Viehe/ Sondern ein Menſch: Vnd
wirſt mit Paulo begeren zuerkennen/ vnnd zuergreiffen/ wie du zuvor
von Gott erkennet vnd begriffen biſt/ Gal. 4. Philip. 3.
Das Goͤttliche geſetz iſt zuvor in vns vnd derhalben ward es durch
Moſen gebildet/ in Steinerne Tafeln/ were es nicht zuvor in vns/ oder
in Moſe/ nimmermehr were es in den Steinern Tafeln/ vnnd alſo fol-
get allhier nicht drauß/ Moſes hat das Goͤttliche Geſetz in die Stei-
ne geſchrieben/ darumb iſts zuvor nicht in vns/ oder darumb ſoll man
es nicht predigen/ das Wort Gottes iſt zuvor in vns/ dennoch wird es
von den Propheten/ mit Buchſtaben auffgezeichnet/ vnd von drn A-
poſteln geprediget/ vnd eben darumb/ daß das Wort in vns iſt/ wird es
auch

Das Erſte Buͤchlein.
auch geſchrieben/ vnd were nimmermehr geſchrieben worden/ oder ver-
gebens/ wo es auſſer vns were. Alle Kůnſte/ Handwercke/ Weißhei-
ten/ werden eben darumb geſchrieben/ geuͤbet/ gelehret/ vnnd gelernet/
daß ſie alle zuvor im Menſchen ſeynd. Gott hat den Menſchen dar-
umb geſchaffen/ daß er nicht ſein ſelbſt eygen ſeyn ſoll/ Sondern deß
Schoͤpffers/ Vnd daß Gott ſelber wolle ſeyn der Menſch/ alles in al-
len/ der Menſch ſolte nur eingelaſſen gehorſam Werckzeug ſeyn/ darin-
ne Gott ſelber alles were/ ſolches iſt der vnwandelbahre wille Gottes:
Das Geſetze Gottes/ die ware Bildnuß Gottes/ dann in Summa
der Menſch ſolte ſeyn/ ein gehorſamer gelaſſener Sohn: Vnnd Gott
will ſeyn der Vatter/ in dem Sohn/ wie dann in Abel, Noe, Adamo,
Abrahamo, vnd dergleichen/ Gott ſelber war der Menſch.
Nun ſihe das iſt allezeit geweſen/ in den Gleubigen/ vnd wird auch
nit anders ſeyn in ewigkeit bey demſelbigen/ 1. Cor. 15. Dennoch ward
GOtt ſelber der Menſch geboren von Maria euſſerlich/ da ſandte er
ſeinen Sohn/ da ward er alles in dem Sohne/ verſoͤhnete die Welt
mit ſich ſelber in Chriſto/ da ward Vatter vnd Sohn eins/ er wohnete
leibhafftig in Chriſto/ Coloſ. 2. Johan. 14. Ob nun ſchon Chriſtus
heut vnd geſtern iſt/ vnnd in ewigkeit bey allen Gleubigen/ Hebr. 13.
Dennoch nichts deſto weniger wird er auch ſichtbar Menſch geboren
von Maria/ vnd folget nicht/ das Wort iſt ſichtbar Menſch worden/
geboren/ vnd in die Welt kommen: Darumb iſt er zuvor nicht gewe-
ſen/ gleich wie auch nicht folget/ es iſt zuvor da im Menſchen vnd in der
Welt/ vnd leuchtet in der Finſternuß/ Johan. 1. Darumb darff es auch
nit leiblich in Maria/ Menſch geboren werden/ Jtem der heilige Geiſt
iſt zuvor in vns/ dennoch můſſen wir bitten/ komb heiliger Geiſt/ oder
dein Reich komme/ dann wo Gottes Reich koͤmmet/ da iſt ja der heili-
ge Geiſt/ vnnd folget nicht der heilige Geiſt ward mit fewrigen Zun-
gen am Pfingſtage gegeben/ darumb war er nicht zuvor da/ wie auch
nicht folget/ er iſt zuvor da/ darumb darff er nicht ſichtbarlich in der
Tauffe Chriſti/ oder auff Pfingſten gegeben werden/ Alſo auch das
Fewer lieget zuvor in Steine vnd Stal (oder in der Forti expreſſion)
dennoch muſte es herauß ſchlagen.
G iijDer

Erkenne dich ſelbſt/
Der Schatz lieget im Hauſe/ wilt du jhn haben/ ſo ſuche jhn/ vnd
grabe jhn auß/ vnd eben darumb ſucheſtu vnd graͤbeſt du/ daß es zuvor
da iſt/ Denn ſuchen vnnd graben tregt es nicht hinein/ es iſt zuvor da/
ohn dein ſuchen. Viel meynen die euſſere Predigt/ trage von auſſen
zu hinein den heiligen Geiſt/ Solches iſt ein Jrꝛſal/ wie wil das auß-
wendige wircken das innwendige.
NB.Mercke/ So der Diener deß Geiſtes oder newen Weſens den heili-
gen Geiſt nicht hinein traͤget von auſſen zu/ viel weniger wird ein Die-
ner deß Buchſtabens/ vnnd deß alten Weſens den heiligen Geiſt von
auſſen zu hinein tragen: Solches aber ſiheſt du bey den Apoſteln vnnd
Chriſto ſelbſt/ die da mit fewrigen Zungen redeten/ dennoch vermoͤch-
ten ſie nicht den Phariſeern vnnd Vnglaͤubigen den heiligen Geiſt
hinein ſchreyen/ oder wircken/ Aber das vermoͤgen die Diener deß Gei-
ſtes/ daß ſie die Leute erwecken/ erinnern/ ermuntern/ vberweiſen/ vber-
zeugen deß gegenwertigen Gutes/ vnd alſo durch den Geiſt getroffen/
nehmen es an/ geben dem euſſern Prediger beyfall.
Wie koͤndten ſie aber jhm Beyfall geben/ ſo das gepredigte Wort
nit zuvor in jhnen were/ Rom. 10. Deut. 30.
Aber die Diener deß todten Buchſtabens moͤgen ſolches nicht auß-
richten/ es gehet heraber/ denn da iſt nicht das Schwert/ welchs durch-
dringet Seele vnd Geiſt/ wie in den Newgebornen/ Hebr. 4.
Nun folget hierauß abermal nicht/ das Wort Gottes iſt zuvor in
vns/ darumb darff man es nicht predigen/ lehren/ lernen: Gleich wie
auch nicht folget man predigt/ lehret oder hoͤret das Wort vom Die-
ner/ darumb iſt daſſelbe nicht zuvor dar: Ja eben darumb ſoll man pre-
digen/ leſen/ hoͤren/ beten/ vnd ſich uͤben/ daß es zuvor da iſt/ Denn were
das innere Wort nicht dar/ ſo were kein Buch noch Schrifft/ vnnd
were alles ſchreiben/ predigen/ leſen vnnd hoͤren vergebens/ vnd vmb
ſonſt.
Wo das Reich GOttes/ das Wort oder Geiſt Gottes/ durch das
außwendige leſen oder predigen erſt ſolt im Menſchen kommen/ ſo muͤ-
ſte Chriſtus gelogen haben/ in dem er ſprach zu den vnglaͤubigen Pha-
riſeern/ das Reich GOttes iſt innwendig in euch/ Luc. 17. Vnnd alle
Kinder

Das Erſte Buͤchlein.
Kinder wuͤrden verdampt/ ſo da ſtuͤrben vor dem euſſerlichen Gehoͤr/
Nam fides ex auditu, Roman. 10. Vnd die Gelehrten wuͤrden es am
beſten haben/ ſo wir doch das Gegenſpiel ſehen an den Schrifftgelehr-
ten/ daß ſie am weiteſten darvon ſeyn/ vnd muͤſſen von Chriſto hoͤren/
Vos ignoratis ſcripturas.
Hiermit wuͤrde mit nichten verworffen das liebe Predigampt/ auch
nicht verkleinert die heilige Schrifft/ Sondern viel mehr recht geuͤbet/
geleſen/ vnd gehandelt.
Es moͤchte einer weiter ſagen: So alle Weißheit vnd Kuͤnſte inObieck.
mir ſeynd/ ſo wil ich nicht in die Schule gehen/ auch mich nicht in eine
Academiam begeben?
Antwort: Eben darumb ſollen Schulen groſſe vnd kleine ſeyn/ daßReſp.
wir darinn ſolches alles erinnert/ ermahnet werden/ vnd darzu gefuͤhrt/
Es folget aber nicht/ es ſeynd hohe Schulen/ darumb iſts nicht zuvor
im Menſchen: gleich wie auch nicht folget: Es iſt zuvor alles im Men-
ſchen verborgen/ darumb ſoll man nicht hohe Schulen halten/ Ja eben
darumb ſollen Schulen ſeyn/ daß wir in denſelbigen zum Schatz ge-
bracht werden in vns: Wolte aber GOtt/ die Jugend wuͤrde nur nicht
mehr gehindert/ als gefoͤrdert.
Das 20. Capittel.
Taß eine dreyfache Schule ſey/ in welcher der
Menſch ſtudiren vnd lernen mag alle ding.
BLeich wie der Menſch in jhm hat eine dreyfache Begreifflig-
keit/ als die Sinnen/ darnach die Vernunfft/ vnnd darůber
auch den Verſtandt/ dann ein ander vermoͤgenheit iſt es vmb1.
2.
3.
die Sinnen/ die da ſiehen in ſenſualitate, oder in Fleiſchlichen Augen.
Ein ander vermoͤgenheit iſt es vmb die Vernunfft/ die da ſtehet in ra-
tione, Vnd ein ander ding iſt es vmb den Verſtandt/ der da heiſſet in-
tellectus oder mens.
Das erſte moͤchte gerechnet werden zum Viehe: Das ander zum
Menſchen: das dritte iſt Geiſtlich vnd Engelliſch/ Vnnd iſt doch alles
der Menſch ſelber/ Dann ſo er nicht weiter koͤmpt in der Erkaͤndtnuß
ſein

Erkenne dich ſelbſt/
ſein ſelbſt/ als daß er weiß/ er habe fuͤnff Sinnen/ daß er eſſe/ trincke/
ſchlaffe/ wache/ ꝛc. So iſt er billich ein Viehe/ vnd Rind/ wo er aber ſei-
ner Vernunfft anfehet zugebrauchen/ heiſſet er ein Menſch/ vnd vber-
trifft das Viehe/ vnnd ſo er ſich weiter erhebet mit dem Gemuͤthe zu-
ſchawen die Goͤttliche Dinge/ ſo kan ſein Verſtand erleuchtet werden/
daß er nicht alleine die Thiere vbertrifft/ ſondern auch andere Men-
ſchen/ ꝛc.
Nun nach dieſem dreyfachen Auge im Menſchen/ iſt auch eine drey-
fache Schule/ als die Menſchen Schule: das Liecht der Natur Schu-
le/ vnnd Gottes Schule: Die Menſchen Schule iſt die vnedleſte/ da
eines vom andern lernen muß/ offtmals dem Lehrmeiſter zugefallen
gleuben/ es ſey falſch oder recht. Die Schule der Natur iſt die mittelſte/
kan auch recht vnd falſch ſeyn. Die Goͤttliche Schule iſt die hoͤchſte/
vnd edelſte/ da Gott ſelber Lehrmeiſter iſt im Menſchen. Von dieſen
dreyen Schulen ſchreibet Theophraſtus alſo: der Leib oder Geiſt der
Elementen/ lernet von den Elementen.
Der ſyderiſche Geiſt/ lernet vom Firmament/ vnd der Geiſt Got-
tes/ lernet auß Gott. Dann der da auß der Newengeburt iſt/ redet
vom Himmel/ vnd ein jeglicher Schuler redet auß der Schulen/ auß
der er iſt/ in welcher er gelernet hatt: Alſo hoͤret man bald am Geſange/
was das vor ein Vogel iſt/ ein jedes muß von den ſeinen lernen/ als der
Elementiſche Leib/ erkennet ſeine Elementa/ vnd der ſyderiſche Ltib/ ſei-
ne Sydera, vnd der Goͤttliche ſeinen Gott.
Dann der Menſche muß lernen das ewige von dem ewigen/ darzu
iſt er geſchaffen/ nit ein Viehe zu ſeyn/ darumb daß er ein Animal iſt/
vnnd ſey/ ſondern gedencken daß er ein Menſch ſey/ lernen ſolte in den
dreyen Schulen/ den Elementiſchen Leib/ in die Elementiſche laſſen
gehen/ Den ſyderiſchen in die ſyderiſche Schule/ den ewigen in die ewi-
ge Schule/ Alſo brennen drey Liechter im menſchen/ alſo ſeyn drey Do-
ctrinæ im menſchen/ alſo in den dreyen iſt der menſch perfect, vnd die-
weil das iſt/ daß die vnterſten zwo/ eine Finſternuß ſeyn gegen der drit-
ten oberſten/ ſo ſeynd ſie doch Liechter der Welt/ in denen der menſch na-
tuͤrlich Liechter halbẽ wandeln ſoll/ darvon leſe weiter Theophraſtum
ſelber/ im Buch Philoſophiæ ſagacis.
Das

Das Erſte Buͤchlein.
Das 21. Capittel.
Daß ein Menſch mit groſſer Verwunderung ſeinen
Schoͤpffer preiſen muß/ der ſich ſelber anfaͤ-
het zuerkennen.
DEr Himmel vnnd die Erden durch den Menſchen/ machen
den Menſchen/ vnd der Menſch iſt jhr Sohn/ Tochter/ vnd
jhr Kind: Von dem Himmel hat er den Verſtand auff diß jrꝛ-
diſche zeitliche Leben: Von der Erden hat er den Leib. Nun wie er von
der Erden iſt/ alſo iſt er in ſeinem Leib/ alſo muß er wieder darein. Alſo
auch was vom Himmel iſt/ das iſt vom Firmament/ das iſt auch wie
das Firmament/ vnnd bleibet im Firmament/ Vber das iſt noch eines
im Menſchen/ das kompt auß Gott/ vnd iſt das Spiraculum vitæ,
vnd iſt wie Gott/ nach dem ſoll er leben vnd wandeln: Wer dieſe Dinge
anfehet zuerkennen mit der Erleuchtung von oben herab in jhm ſelber/
der muß ſich verwundern.
Erſtlichen/ daß der Menſch zu trefflichen hohen dingen geſchaffen1.
ſey/ vnd ſich doch die vnedleſten dingen laſſe auffhalten.
Darnach daß jhm alle dinge ſo nahe ſeynd/ vnnd koͤnnte ſie finden2.
vor ſeiner Thuͤr/ auff jhm wartend/ Nichtes deſto weniger bemuͤhet er
ſich/ dieſelben von auſſen zu/ hie oder da zubeſitzen/ welches vnmuͤg-
lich iſt.
Zum dritten/ muß er ſich verwundern/ daß er ſein ſelbſt ergſter vnd3.
groͤſter Feind ſey/ in dem er dem Laſter dienet/ vnnd ſich mit Engeli-
ſchen leſen/ forſchen vnd ſuchen bemuͤhet/ vergebens ſich ſelber von der
Weißheit auffhalte.
Zum vierdten/ wird er ſich verwundern/ vber die gůte vnnd trewe4.
Gottes/ vnd vber die Boßheit vnd Suͤnde der Creatur/ dann das ewi-
ge Gut kommet allen zuvor/ mit ſeinen natuͤrlichen/ vnd vbernatuͤrli-
chen Gaben/ vnnd vberhuͤpffet keinen nicht/ gibet allen gleich: Zu
dem ſetzet er vnſere Weißheit/ oder Seligkeit nicht in ein wircken/NB.
lauffen/ rennen/ Muͤhe vnnd Angſt/ ſondern in ein bloſſes lauter fey-
ern/ ruhen/ empfahen/ vnnd gewarten. Dann wer da begeret die
HWeiß-

Erkenne dich ſelber/
Weißheit oder Seligkeit zuerlangen/ darff ſie nicht erwircken/ ſondern
erfeyren/ in einen ſtillen Sabbath: Nun leuffet der Menſch hier oder
daher/ kennet ſich ſelber nicht: Bemuͤhet ſich mit groſſer Angſt zuler-
nen/ vnnd vermag doch nicht darzu zukommen/ ꝛc. Das ewige Gut
liebet vns/ vnd wir Blinden haſſen jhn dafuͤr: Gott hat jhm mit ſeiner
Liebe vnd Guͤte/ Haſſz vnd Vnfriede gemacht: Lucifer vnd der abge-
kehrete Menſch empfahen alles von Gott/ haben nichts von jnen ſelbſt/
moͤgen ſich ohne Gott nicht regen/ dannoch duͤrffen ſie eben den dafůr
haſſen/ Welcher jhnen den Athem/ vnd das Leben gibet vnd erhelt: A-
ber das iſt widerumb hoch zupreiſen an den ewigen Schoͤpffer/ daß al-
ler Haſſz vnd Gifft der Creatur/ nicht auff Gott/ ſondern auff den haſ-
ſenden vnd ſuͤndigen falle/ Dann Gott wohnet in der Hoͤhe/ bleibet vn-
ſtraͤfflich von aller Boßheit vnnd Haſſz/ Alſo fellet der Gifft/ Suͤnde
vnd Haſſz auff den Suͤnder/ auß dem er kommet: Alſo ſtraffet vnd que-
let ſich ein jeder Suͤnder ſelbſt/ vnd Gott bleibet gerecht in allen ſeinen
Wercken. O mein Schoͤpffer vnd Gott/ durch dein Liecht erkenne ich/
wie wunderbarlich ich gemacht ſey: Auß der Welt bin ich gemacht/
vnd bin in der Welt/ vnd die Welt iſt in mir/ Jch bin auch von dir ge-
macht/ vnd ich bleibe in dir/ vnnd du in mir/ auß der Welt bin ich/ die
Welt treget mich/ ſie vmbgreiffet mich/ vnd ich trage die Welt/ vnnd
vmbgreiffe die Welt/ Jch bin jhr Kind vnd Sohn/ ſie iſt worden/ was
ich bin/ vnnd ich bin blieben was ſie iſt/ Dann alles was in der groſſen
Welt iſt/ das iſt auch alles in mir Geiſtlich/ darum̃ bin ich vnd ſie/ eins/
vnd mag ohne ſie nit ſeyn noch leben/ Sie muß mich ſpeiſen/ ernehren/
vnd erhalten/ ſo viel das ſterbliche Leben angehet: Alſo haſt du mich
Herr auch geſchaffen zu deinem Bildnuß/ vnnd gibeſt mir deinen
Geiſt/ du biſt in mir/ vnd ich in dir/ vnd mag ohne dich nicht leben einen
Augenblick. Dieſes alles ſehe ich in dir/ vnd du in mir/ Ja meine Au-
gen ſeynd deine Augen/ vnd mein Erkendtnuß iſt dein Erkendtnuß/ ſie
ſehen was du wilt/ vnd nicht was ich will/ Du erkenneſt/ vnd ſiheſt dich
ſelber/ durch dich ſelber/ das iſt/ durch mich/ vnnd davon bin ich ſelig:
Jn deinem Liecht ſehe ich warlich das Liecht.
Solche dinge lerne ich nicht in der Schule/ da mans einen mit Ru-
then

Das Erſte Buͤchlein.
then einſtreichet: Auch nicht in der Schule/ da man ſeine Jugend mit
ſauffen/ ſpielen/ Hurerey oder Gaſſatum gehen/ verzeret/ ſondern in der
rechten Schule/ welche du darzu haſt geordnet einem jeden/ der es nur
begeret/ vnd ſich ſelber will kennen lernen: Was will mich ein Menſch
lehren? Soll mich einer lehren/ ſo wuͤrde ers von einem andern gelernet
haben/ oder auß der Natur erfahren/ oder auß dem Buch geleſen: So
iſt die Natur auch nicht von jhr ſelber/ ſondern von Gott/ Vnnd der
Buchſtabe iſt gefloſſen auß dem Geiſte/ ſo lebet dieſer vnſichtbarer
Schulmeiſter noch/ welcher meinen Doctorem, vnd andere gelehret:
Alſo bleibet darneben mir ein Schuͤler/ welcher mich lehren wolte/ vnd
behalten einen Schulmeiſter GOtt/ oder die Natur: Ermahnung/
Erweckung/ oder Wegeweiſung mag mir einer wol geben/ vnd thun/
welches ich kein mal verachte/ vnd mich auch nicht ſchaͤme/ von dem al-
lergeringſten zulernen in dieſem Fall/ Vnterrichtung/ vnd Wegewei-
ſung mag mir einer wol thun/ ſage ich/ iſt er anders ſelber nur recht dar-
an: Dieweil es aber noch nicht verſigelt iſt/ wie mein Doctor ſey/ recht
oder falſch/ ſo neme ich deß gewiſſens/ vnnd ſuche den warhafftigen
Schulmeiſter/ welcher mich gelehrter macht/ denn alle meine Leh-
rer: Vnd alſo kan ich pruͤffen mich ſelber/ vnd andere/
ob wir recht daran ſeynd oder
nicht/ ꝛc.
Ende deß erſten Buͤchleins.

H ijDas



Das Ander Buͤchlein/
Vom Erkaͤndnuß
ſein ſelbſt.
Labitur è cœlo diuinum γνὦϑι σεαυτὀν.

Das Erſte Capittel.
Daß man in der Natur nicht verharren ſoll/ ſon-
dern auß der Natur kommen zu dem Vbernatuͤrlichen/ das iſt/
auß dem alten Adam ſoll man verpflantzet werden
in den newen Menſchen.
GLeich wie im erſten Buͤchlein der Menſch fuͤr genommen
worden iſt/ nach der Natur: Alſo ſoll er jetzund nun der-
maſſen erkennet werden/ nach der Gnaden/ auff daß er
durch ſolche Erkaͤndnuͤß moͤge einen zugang haben/ in
das Vbernatuͤrliche/ Nemblich in Glauben/ oder in die
Newgeburt. Dann gleich wie er droben betrachtet iſt/ nach dem Liecht
der Natur/ Alſo ſoll er allhier betrachtet werden nach dem Liecht der
Gnaden/ oder nach der Lehre Chriſti/ von welchem die Natur gantz
nichts weiß/ dañ es iſt nicht in der gewalt deß natuͤrlichen Menſchens/
Chriſtum anzunehmen/ oder an jhn zu glaͤuben/ Die Newgeburt gebe
es dann. Gleich wie ich mich aber im erſten Buch nicht gnugſam be-
funden habe den Menſchen zubeſchreiben/ nach dem Liecht der Natur/
H iijvoll-

Erkenne dich ſelbſt/
vollkoͤmblich/ ſondern alleine damit eine geringe Anleytunge geben
wollen: Alſo ſetze ich hier abermal/ daß ich viel zu wenig ſey/ das gno-
thi ſeauton zufuͤhren/ zum Liecht der Gnaden. Doch will ich durch
Goͤttliche Verleyhunge eine Wegweiſung thun/ vnd mich neben an-
dern erwecken: Wie man moͤge endlich auß dem alten Adam zu Chri-
ſto gebracht werden/ das iſt/ wie man auß der Natur einen Sprung
moͤchte thun in die Gnade.
Dann ob gleichwol mit der Natur angefangen wird/ ſo folget doch
nicht auß deme/ daß man in der Natur verbleiben/ oder verderben ſoll/
ſondern weiter ſuchen vnnd eylen/ biß ſo lange man endlich komme zu
dem/ in welchem alle ding gehen/ ſtehen/ leben vnnd ſchweben: Dann
natuͤrlich iſt der Menſch geſchaffen/ wird auch natuͤrlich gebohren/
von ſeinen Eltern: Es folget aber nicht darauß/ daß er bald ſolle dar-
inne alſo ſterben/ in dem er geſchaffen/ vnnd gebohren iſt/ Ja weit ſey
das von allen denen/ die da Chriſten ſeyn/ Sondern von dem Menſchen
ſoll das alte Kleid gethan werden/ vnd ein newes an die ſtatt angezogen
werden/ Der alte natuͤrliche Menſch ſoll in vns ſterben/ auff daß der
newe Jeſus Chriſtus in vns ſtatt vnd raum finde/ regiere vnnd lebe/
Wie dann auch von vnſer Widertauff gemeldet wird/ nemlich ſolches
Waſſerteuffen bedeut/ daß der alte Adam/ in vns durch taͤgliche Reu-
we/ vnd Buſſe ſoll erſeuffet werden/ vnd ſterben mit allen Suͤnden vnd
boͤſen Luͤſten/ vnd taͤglich herauß kommen/ ein newer Menſch/ der da in
Heiligkeit vnd Reinigkeit vor Gott ewiglich lebe. Dann ein jedeꝛ der da
will ſelig werden/ muß zweymal gebohren ſeyn/ einmal natuͤrlich vom
Vatter vnnd Mutter in dieſe Welt/ zum andernmal vbernatuͤrlich/
durch den wahren Glauben: Vnnd wie vnmuͤglich es iſt ohne na-
tuͤrliche Geburt zukommen in dieſes vergengliche Leben/ Eben ſo vn-
muͤglich iſt es auch ohne die andere/ oder Newegeburt zukommen in
das ewige/ Johan. 8.
Wenig wird getrieben oder geuͤbet zu dieſer zeit die Newegeburt/
ſo doch alles daran gelegen iſt/ Dann durch die Newegeburt muͤſſen
wir verſetzet/ vnnd verpflantzet werden/ auß Adam in Chriſtum/ auß
dem alten Weſen in das Newe: Wie aber ſolche Verpflantzung ge-
ſchehe/

Das Ander Bůchlein.
ſchche/ iſt genugſam in dem Leben/ vnd Lehr Chriſti/ vorgebildet/ wann
es nur ohne Jrrung vns wuͤrde fuͤrgehalten. Wer Adam vnd Chri-
ſtum wol kennet innerlich vnd euſſerlich/ vnd jhre beyde Eygenſchaff-
ten/ Der wird wol verſtehen/ wie wir muͤſſen mit Adam ſterben/ vnndGlaube.
alleine mit vnd in Chriſto aufferſtehen vnd leben: Vnd daß der wahre
Glaube ſey die Newegeburt/ vnd ſonſt nichts. O wie liegen wir Chri-
ſten ſo gar vngearbeitet: Wie haben wir vns ſo ein leicht/ ſanfft/ euſſer-
lich Chriſtenthumb fuͤrgedichtet/ mit den Cermonien/ laſſen vns wol
mit ſeyn/ an den euſſerſten ſchwachen Elementen dieſer Welt/ Vnnd
eben damit wird der wahre Glaube verfelſchet/ das Leben vnnd Krafft
Chriſti verleugnet/ vnd verſeumet. Die Newegeburt im Glauben iſt
kein Menſchliches Werck/ Sondern ein Werck/ vnd Gabe Gottes in
den Kindern/ vnd allen gelaſſenen Hertzen/ ſie wird gewircket vnd voll-
bracht von Gott alleine/ doch nicht ohne den hinhaltenden leidenten
Menſchen: Sie ſtehet nicht in Ceremonien, noch im Schwatzwerck/
ſondern im innern Menſchen/ nach der Krafft vnd Geiſte.
Es iſt beſſer ein jeder befinde vnd gewarte es von Gott in jhm ſelbſt/
dann daß man viel vom Glauben ſchwatze/ oder ſchreibe/ Wir Chri-
ſten ſollen in Chriſto philoſophiren/ ſo erkennen wir den Grund der
Warheit/ vnnd finden ein Liecht/ welches vns nicht leſſet jrre gehen/
ſondern leuchtet auß der Natur zum ewigen Leben: Dann in jm ſeynd
alle Schaͤtze der Weißheit vnd Erkendtnuß verborgen/ 2. Cor. 4.
Niemand ſoll ſich ergern an dem Worte philoſophiren/ dann
wer da den Grund der Warheit ſchmecket in Chriſto/ weiß wol daß
philos Liebe/ oder Freund heiſſet/ vnd ſophia/ Weißheit/ vnnd daher
philoſophiren kompt/ vnd daß keine Goͤttlicher oder hoͤhere Liebe zur
Weißheit ſeyn koͤnne/ als in Chriſto/ Ja Chriſtus iſt die Weißheit
ſelbſt: Darumb Leſer/ laß dich das Wort philoſophiren in Chriſto
nichts jrren noch auffhalten: Es thut dir keinen Schaden: Jch ſetze
es mit guter beſcheidenheit: Es ſeynd etzliche ſo gar einfaͤltig/ vnnd vn-
erfahren/ daß ſie ſich fuͤrchten man miſche die philoſophiam Ethni-
corum mit Chriſto/ welches doch nicht iſt/ Seynd gleich wie die Pha-
riſæi/ Welche ein Camelthier verſchlucken/ aber eine kleine Muͤcken
durch-

Erkenne dich ſelbſt/
durchſeygen ſie/ Matt. 23. Das iſt groſſe wichtige nothwendige Din-
ge haben ſie nicht in achtung/ aber klein Ding ſchaͤtzen ſie hoch/ das iſt/
da keine gefahr noch noth iſt/ da fuͤrchten ſich dieſe gute Leuthe/ vnd da
es wol zu fuͤrchten were/ da laſſen ſie es gut bleiben. Es iſt ſolchem ein
klein ding/ Chriſtum in der Krafft/ Leben/ Creutze/ Geiſte/ oder Glau-
ben zuverlaͤugnen/ vnd dargegen ein groß ding/ ſo man ſaget: Laſt vns
in Chriſto philoſophiren/ meynen jmmer man miſche philoſophiam
Ariſtotelis mit der heiligen Schrifft. Es ſind auch andere/ die geben
fuͤr vnd ſagen/ ſolches gnothi ſeauton von Adam vnd Chriſto ſey gar
zu hoch/ es ſey auch vnmoͤglich zuwiſſen/ dann viel Jdioten vnd Vn-
gelehrten ſind ohne ſolches wiſſen ſelig worden: Sagen alſo/ Sunt ta-
lia quæ ignoranti non nocent, &amp; ſcienti non proſunt. Nichts de-
ſto weniger richten ſie ein ſolches engſtliches kriegen vnnd ſcharmuͤ-
tzeln an/ vmb den heiligen Glauben/ vnd zancken ſich vmb dieſem vnd
jenem Articul ohne vnterlaß: kenneten ſie ſich aber ſelbſt/ ſo wuͤrden ſie
wol weiter gefuͤhret/ denn Gott wuͤrde ſie in Jrꝛthumb nit ſtecken laſ-
ſen/ Ja ich gebe es zu/ daß viel Jdioten vnd Bawern one ſolches gno-
thi ſeauton ſelig worden. Aber der da wil ein Meiſter vnd Doctor der
Schrifft ſeyn/ ein Lehrer/ Prediger/ vnd Verfuͤhrer der Einfaͤltigen/
ſolte billich mehr wiſſen/ als ſein Zuhoͤrer vnd Bawer/ daß er nit betro-
gen/ vnd von der Warheit abgefuͤhret wuͤrde: Wer wirdt aber eher be-
trogen als ein Vnwiſſender: Es gebuͤret einen Prediger vnd Leyter der
Blinden/ daß er ſich uͤbe in beyden Liechtern der Natur vnd der Gna-
den/ vnd gebuͤrt jhm nicht zuſagen/ Es ſind nicht nothwendige dinge/
oder ich wil es ſparen/ biß in jenes Leben. Es ſeynd ſolche dinge/ die da
nothwendig ſeyn zu wiſſen/ vnd je mehr einer in dieſem Leben erkennet/
je mehr er dort leuchten wird/ Ein guter Menſch laͤſſet ſich gerne wei-
ſen/ ein Boͤſer wirdt jmmer aͤrger. Ein gut Hertz wirdt jmmerbeſſer/
auch durch ſolche dinge/ ſo fuͤr ſich ſelber nit groß weren oder gut/ vnnd
ein boͤß Hertz wird jmmer geaͤrgert/ auch in Chriſto ſelber vnd ſeiner
Lehr/ viel mehr an Schrifften vnnd Buͤchern/ Es muß einem boͤſen
Hertzen alles verkehret vnd boͤſe ſeyn/ auch die Biblia/ vnnd Chriſtus
ſelbſt/ ſo ein gut Hertz alles zum beſten auffnimpt/ vnnd pruͤffen kan.
Wer

Das Ander Buͤchlein.
Wer iſt aber gut/ vnd ein gut Hertz/ oder wer iſt ein boͤſes Hertz? Ant-
wort: Das iſt der Glaube/ vñ die eygenſchafft deß Glaubens im Men-
ſchen/ nemblich/ da ſich der Menſch ſelber gehaſſet/ verlaͤugnet/ vnnd
verleuret mit Chriſto in Gott. Da er vergiſſet/ vnd vrlaub gibet ſeiner
Weißheit/ Klugheit vnd Kunſt. Da gehet GOtt ein/ vnd wirdt ſelber
der Menſch/ da wird das Hertz gut durch den Glauben.
Soviel nun einer Gott in jhme hat/ durch den Glauben/ ſo viel iſt
er ein gut Hertz/ vnnd weiß aller dingen recht zugebrauchen: Aber ein
boͤß Hertz/ iſt der Vnglaube/ da der Menſch in jhm ſelber hafſtet/ kle-Vnglaube:
bet vnd hanget/ vnnd ſich klug/ weiß/ verſtaͤndig in ſeinem Sinne laͤſt
duͤncken/ ꝛc.
Das ander Capittel.
Daß der Glaube/ oder Widergeburt nicht deß
Menſchen Subſtantz/ oder Weſen hinnehme oder veraͤndere/
ſondern nur ſein Accidens oder Zufall: Dann die
Suͤnde iſt kein Subſtantz/ ſondern
ein Accidens.
WAnn das gnothi ſeauton, recht geuͤbet wirdt/ da erkennet
man was Adam ſey fuͤr/ vnd nach dem Fall: Vnd was auch
Chriſtus ſey.
Durch ſolche Erkaͤndtnuß wird man auß groſſer Blindheit vnnd
Jrꝛthumb gefuͤhret vnnd erloͤſet. Es iſt ein ſolch Fehl greiffen/ tappen
vnd ſcharmuͤtzeln/ vmb den heiligen Glauben/ daß es zuerbarmen iſt.
Der eine ſpricht/ das ſey der Glaube/ ſo man weiß die gantze Hiſtori-1.
am von Chriſto/ was er gethan/ vnd gelehret hat ꝛc. vnd daß man jhme
das Verdienſt Chriſti bißweilen applicire/ vnd folget doch keine Buſ-
ſe/ oder ernewerung deß Lebens.
Der ander iſt bekuͤmmert/ vmb die Werck ohne den Glauben/ oder2.
ja vmb den Glauben/ ohne alle Fruͤchte der Buſſe.
Der dritte helt darfuͤr man koͤnne keinen Glauben haben/ ohne die3.
Ceremonien/ man muͤſſe erſt den Glauben auß den Sacramenten ha-
ben vnd erlangen.
JDer

Erkenne dich ſelbſt/
4Der vierdte ſaget/ Der Glaube gehe den Ceremonien vor/ oder be-
ſiehe neben den Ceremonien.
5Der fuͤnffte bekennet/ daß allein der Glaube an Jeſum Chriſtum
ſelig mache/ vnnd ſonſt nichts. Dieſer Glaube machet einen rechten
Chriſten/ da man ſeine Krafft/ Creutze/ vnnd Wuͤrckung in jhm ſelber
befindet/ vnnd Chriſto nachfolget. Es iſt aber das Leben Chriſti gantz
verfallen/ darumb ſind jhrer viel/ die da zancken vmb die Ceremonien/
ſind hitzige Ketzermeiſter/ vnd ſolches alles vnter dem ſchein eines Goͤtt-
lichen eyfers/ fahren herfuͤr mit bittern Hertzen/ Worten vnd Vrtheil/
wollen den Glauben mit Schmaͤhworten verfechten/ welcher doch in
der Sanfftmuth vnnd Lindigkeit ſtehen wil/ nach dem Leben Chriſti.
Vnd eben darmit geben wir an Tag/ daß wir nicht der newen/ ſondern
allein der alten Geburt anhaͤngig ſeynd. Dieweil wir aber vns ſelbſt
nicht kennen/ ſo kennen wir auch Gott vnnd ſeinen Chriſtum nicht/ ſo
mag auch wenig Liechts bey vns ſeyn/ ſondern groſſe Blindheit vnnd
Finſternuß in dieſen vnd andern Stuͤcken/ vnd gehet gleich zu/ als we-
ren Blinde in einer Finſternuͤß zuſammen gehetzet/ mit einander zu-
fechten/ da trifft einer ſo ſchier ſeinen Freund/ als ſeinen Feind: O wie
viel werden verketzert/ ſo vor Gott/ noch nichts geziegen ſeynd/ vnd viel
werden vor Gerecht geſchaͤtzet fuͤr der Welt/ ſo fuͤr GOtt falſch vnnd
vnrecht ſeynd/ darvon liß weiter in der Chronica von den Roͤmiſchen
Ketzern.
Nun von der Widergeburt zureden/ daß dieſelbe am Geiſte geſche-
he/ vnd nit am Leibe/ von auſſen zu/ vnd daß ſie den Menſchen nit vmb-
wenden am Weſen/ ſondern am Accidente, ſo ſoll man wiſſen/ daß
der Fall Adæ geſchehen ſey nicht nach der Subſtantz vnnd Weſen/
ſondern nach dem Zufall/ oder Accidente, Das iſt/ Adam durch die
Suͤnde vnd Fall iſt nicht ein ander Adam worden/ ſondern der Adam
blieben/ wie er zuvor war/ nach ſeinem Weſen vnnd Subſtantz: Er iſt
nicht von der Subſtantz zu nichts worden/ ſondern nach dem Zufall/
nach der Geſchickligkeit vnd Qualitet iſt er anders worden.
Es ſchreibet ein Gottsgelehrter von dem Menſchen in ſeinem
Buch/ deſſelbigen meynung wil ich in diß Capittel ſetzen alſo: Wir
ſeynd

Das Ander Buͤchlein.
ſeynd je nicht in nichts gefallen/ Sondern wir ſeynd nach der Natur/
vnnd deß Weſens halben/ daß wir auch vor dem Fall waren/ wiewol
wir etwas ſchwaͤchers ſind an der Krafft/ vnd an der Erkaͤndnuß faͤu-
ler/ geneigter zum Vbel vnd der Vnſchuldt entſetzet/ jedoch vernewert
widerumb zu vnſerm erſten Glantz/ Natur vnd Standt durch Chri-
ſtum beruffen. Nicht daß wir etwan zu einer andern Natur werden/
ſondern die vorige Natur wirdt wider erſetzet. Wie nun der alte kraͤn-
ckeſte Menſch eben ſo wol ein Menſch iſt/ als der aller geſuͤndeſte/ vnnd
ſo er geſund wirdt/ darumb nicht an dem Weſen vnd Natur ein ander
Menſch wird/ ſondern der vorige Menſch nach der Natur vnnd We-
ſen bleibet/ wird alleine ein ander Accidens, oder Zufall der Geſund-
heit verſetzet.
Alſo der bloͤde/ abgefallene vor GOtt geſtorbene Menſch wirdt in
Chriſto wider lebendig/ geſund/ vnd mit Gewinn in ſein alt vnſchuldig
Leben/ Weſen vnd Natur geſetzet/ Biſhe nocium de Manectis,
von der Dignitet vnd Natur.
Alſo muß der Menſch alleine innwendig am Grunde/ Hertzen/Widerge-
burt.
Sinn/ Willen/ wider nach Gott vernewert/ geboren vnd gebildet wer-
den. Vnd diß iſt die Widergeburt vnd aͤnderung deß Menſchens/ nit
der Natur vnd Weſens ſondern deß Sinns/ Willens/ vnnd Gedan-
cken halben: Wie etwan einer zu einem Knechte ſpricht: wilt du mein
Knecht ſeyn/ ſo muſtu anders geboren werden.
Wenn ein Ding jmmer iſt/ wie es zuvor war/ ſo ſpricht man: Es iſt
diß jmmer: Oder von einem bekehrten Mann ſpricht man: Er iſt das
nimmer: Alſo ſpricht man/ von dem neuwen Menſchen/ Er iſt glatt
ein ander Menſch/ vnnd der vorige nimmer/ Ja er iſt kein Menſch
mehr/ ſo gar veraͤndert/ daß kein/ oder deß vorigen Art/ Weiſe/ Lebens/
Sitten/ Natur/ an jhme iſt/ ſo er doch am Weſen vnd Natur eben der
vorige Menſch iſt/ doch geſundt zuvor kranck/ nun erleuchtet/ zuvor
finſter vnnd blindt/ zuvor auß Fleiſch geboren/ jetzund auß dem Geiſte
widergeboren/ Johannis am dritten Capittel. Eine newe zinnen Kan-
ne iſt eben an Natur vnd Weſen der alten vorigen Kandel/ ehe ſie zer-
laſſen vnd zerſchmeltzt ward/ gleich/ aber nit eine ſolche/ wie die vorige/
J ijIdem

Erkenne dich ſelbſt/
Idem cantharus eſt, ſed non talis. Alſo der Neuwe/ vnnd der neuwe
Menſch/ ein Menſch deß Weſens vnd Natur halben/ aber nicht einer
Art/ Qualitet vnd Accidens. Eadem caro eſt noui hominis, atque
veteris, at non talis.
Das ſage ich darumb/ daß wir doch vnſer Weſen vnnd Natur ler-
nen erkennen vnd wiſſen was vnd wer wir ſind/ vnd die Natur nicht al-
ſo hinwerffen/ Gottes Werck boͤſe ſchelten vnd ſchaͤnden/ ſondern daß
wir die anklebende angenommene Suͤnde darvon ſcheiden/ vnd die gu-
te Natur nicht zeihen/ daß ſie vns eine Schellen habe angehenget/ die
wir jhr angehenckt haben: Die guͤldene Natur were gut/ were nur der
angenommene Vnflath darvon geſcheiden/ welches durch Chriſtum/
oder den Glauben geſchehen muß/ da mancherley Leyden/ Creutz/ Not
vnnd Truͤbſall auff dem Menſchen geleget wirdt/ ſo lange biß die alte
beulende Kandel zerlaſſen/ newe wird: Darumb iſt jetzt die Natur/ eine
alte beulende rinnende Kanne/ die nichts koͤſtliches faſſen kan/ biß ſie in
Gott zerlaſſen vnd zerſchmoltzen/ newe gegoſſen wird. Alſo daß ein na-
tuͤrlicher Menſch/ ein boͤß/ blind/ thoͤricht/ taub vnd gottloſer Menſch
genennet wird/ 1. Cor. 2. Eph. 3. Aber das Weſen eines jeden Dinges/
vnd die Natur an jhr ſelbſt/ iſt ſehr gut/ ja Gott ſelbſt.
Daher wir alle von Natur/ auß natuͤrlicher Neigunge vnnd ange-
bornen Willen/ beyde ſelig vnd vntoͤdtlich geboren/ wollen vnd wuͤnt-
ſchen zu werden. Viel wiſſen nicht was ein Menſch iſt/ die jhn mit Di-
gniteten erheben/ ſehen jhn an/ wie er nach dem Weſen vnd Natur an
jhm ſelbſt iſt/ von GOtt gut/ vnnd nach ſeinem Bilde geformiret/ in
Chriſto außgemacht. Aber die jhn tadeln/ vnnd ein Menſch genennet
ſeyn/ fuͤr einen ehrloſen Titul vnd Schandtnamen achten/ wie faſt die
heilige Schrifft jhn allenthalben nennet/ dieſe ſehen jhn an/ wie er nach
dem Fall per accidens iſt/ dadurch die Natur gleichwol ſchwach vnd
verwundet wird/ aber nicht am Weſen veraͤndert/ vrſache Zufaͤlle moͤ-
gen kein Weſen machen/ noch einig Accidens/ der Natur aͤndern.
Ein Menſch dem Kranckheit zufaͤllet/ iſt eben ſo wol ein weſentlich
natuͤrlich Menſch/ als der allerſtaͤrckſte/ Summa ein Subſtantz/ oder
Weſen/ kan nichts dann ein Weſen/ die Natur nichts dann die Natur:
Alſo

Das Ander Bůchlein.
Alſo ein Zufall per accidens nichts/ dann einen gleichen Zufall/ en-
dern/ beſſern/ wenden/ weren/ machen/ ꝛc. Wie nu ein krancker Menſch
nicht ein ander Menſch iſt von Natur vnd Weſen/ dann ein geſunder/
ſondern alleine an der qualitet, vnd Zufall. Alſo iſt Petrus nichts an-
ders von Natur vnd Weſen/ als Judas: Ja eben das/ daß Judas iſt/
ſed non talis, aber nicht ein ſolcher/ ſonder einer andern Art/ Condi-
tion, Zufals vnnd Qualitet. Nun alle Qualitet, vnd Zufaͤlle/ als
Suͤnde/ Gerechtigkeit/ Staͤrcke/ Schoͤne/ Schwachheit/ ꝛc. moͤgen
kein ander Weſen machen/ oder etwas in der Natur endern. Als da S.
Petrus heilig vnd glaͤntzet iſt/ Judas aber ein Boͤßwicht/ vnd rothen
Bart hat/ macht darumb kein ander Weſen in jhnen/ dieweil diß eytel
Zufaͤlle vnd Accidentia ſind/ die kein Weſen mit Menſchen machen/
wann man nur ſpricht/ der From̃e ſey ein ander Menſch/ dann der Boͤ-
ſe/ ſoll man nicht verſtehen von Natur vnd Weſen/ Sondern von der
Qualitet, wie man ſaget/ daß der Geſunde ein ander Menſch ſey/ dann
der Krancke: Ein alter ſchwartzer Mann/ dann ein weiß jung Weib.
Daß man aber ſpricht/ der Menſch ſey von Natur vñ Weſen ein Kind
deß Zorns/ vnd Goͤttlicher dinge vnverſtendig/ 1. Cor. 2. Epheſ. 2. muß
durch ein abwechſel von dem Zufall/ oder Accidente der Natur ver-
ſtanden werden/ vnd nit von der Natur Subſtantz/ oder Weſen ſelbſt/
das in allen dingen gut/ vnd Gott ſelbſt iſt: Die natur wird in dieſen re-
den fuͤr eine Art/ Eygenſchafft vnd Qualitet genommen/ vnd nicht vor
das Weſen der Natur/ vnd ſelbſtendigen Subſtantz. Auff dieſe Weiſe
mag man alle dinge von Natur gut vnnd boͤſe nennen/ darnach mans
anſihet/ vnd die Natur fuͤr ein Weſen/ oder Zufall nimpt: Das iſt aber
gewiß/ daß alle Zufaͤlle vnnd Accidentia, als Kuͤnſt/ Froͤmmigkeit/
Schoͤne/ Staͤrcke/ Gerechtigkeit/ Heiligkeit/ Reichthumb/ Klugheit/
kein ander Weſen in Menſchen koͤnnen machen/ Darumb moͤgen auch
alle Kuͤnſte die Natur/ nicht endern/ lehren/ beſſern/ wenden/ oder ein an-
der Weſen machen.
Dieweil nun die Suͤnde in wollen geſchicht/ vnd nit im Weſen/ So
iſt ſie nicht ein Subſtantz/ ſondern ein Accidens oder Zufall. Dar-
umb bleibet die abgefallene Creatur eben daß ſie zuvor ware nach dem
J iijWeſen

Erkenne dich ſelbſt/
Weſen vnd Natur/ aber nicht nach der qualitet, condition, oder ac-
eident. Manet eadem, ſed non talis: Die Widergeburt durch den
Glauben/ endert nicht dem Menſchen am Weſen/ oder Natur/ ſondern
am zufall/ vnnd qualitet, er wird gereiniget/ geheiliget/ gerechtfertiget
am Geiſt/ Vnd wird newe/ in allen ſeinem Wandel/ Sitten/ Leben/
Vnd bleibet doch der vorige Menſch/ nach dem Weſen.
Das dritte Capittel.
Daß die Erkendtnuß Adæ vnnd Chriſti/ ſampt jhrer
beyder Eygenſchafften/ nicht alleine ſehr nuͤtze ſey/ zum gnothiſeauton,
das iſt/ zum Erkendtnuß ſein ſelbſt/ Sondern auch dadurch ein
kurtzer richtiger Weg gezeiget werde/ Die Schrifft
Pauli wol zuvernemen.
REcht zuverſiehen den Menſchen/ was er ſey von Natur/ vñ wie
er werden vnd ſeyn ſoll von Gnaden/ nach der Lehre Chriſti vnd
Pauli/ nemen wir vor vns zubetrachten zwey Perſonen/ in der
Welt/ nemblich Adam vnd Chriſtum/ ſampt jhrer beyder Natur/ vnd
Eygenſchafften: Dann wer dieſe zweene Maͤnner wol kennet/ euſſer-
lich nach der Hiſtoria/ vnd innerlich nach der Krafft/ Leben vnd Wir-
ckung in einem jeden Menſchen/ der wird wol verſtehen/ daß weder die
Erbſůnde/ noch die Wirckliche/ in einem jeden Menſchen/ ein Sub-
ſtantz oder Weſen ſey/ ſondern ein Accidens, Zufall/ oder Qualitet:
wird auch wol erkennen/ daß der wahre Glaube/ die Newegeburt/ nicht
die Subſtantz/ oder Weſen hinneme/ ſondern nur den Zufall oder Ac-
cidens: Vnd wie kein euſſerlich Ding den Menſchen moͤgen verdam-
men/ noch ſelig machen/ ꝛc.
Die gantze Schrifft ſampt allen Ceremonien deß alten vnd newen
Teſtaments weiſen eben je vnd allezeit auff zwey Ding/ nemblich auff
Adam/ wie er ſoll in vns ſterben/ vnd auff Chriſtum/ wie er ſoll in vns
aufferſtehen vnd leben.
Vmb Adams vnd Chriſti willen ſeynd gegeben dieſe Geſetze/ Cere-
monien vnd alle Schrifften: Darumb ſind zwo richtige hohe Perſo-
nen in der Welt/ vff die wir ſehen ſollen/ vnſer Lebenlang/ Vnd dieſelben
recht

Das Erſte Buͤchlein.
recht beyde erkennen/ als da iſt Adam der jrꝛdiſche Menſch/ vñ Chriſtus
der Himmliſche Menſch: Dann ein jede Perſon/ hat jr ſelbſt/ vnd allen
jren Nachfolgern etwas groſſes/ vnd treſfliches außgerichtet/ vnd ver-
dienet: als Adam hat durch ſeinen Vngehorſam jm ſelbſt vnd allen ſei-Adam
nen Nachkommenen/ die da in Adam wandeln/ außgerichtet/ erworben
vnd verdienet/ die Vngnad/ Suͤnde/ Todt/ Finſternuß vnnd ewige
Verdamnuß.
Dargegen Chriſtus durch ſeinem Gehorſam hat jm ſelber/ vnd allenChriſtus.
ſeinen Nachfolgern/ die in jhm wandeln/ außgerichtet/ erworben/ vnnd
verdienet/ die Gnade vnd Verſoͤhnung mit Gotte/ das Leben/ Liecht/
vnd ewige Seligkeit.
Nun hat Adam ſolche Natur/ Art vnd Eygenſchafft in jhm/ daß erAdams
Natur:
ſich neyge zu jhm ſelber.
Liebe ſich ſelbſt:
Habe Luſt an jhm ſelber:
Suche vnd finde ſich ſelber:
Vnd wolle gantz ſein ſelbſt eygen.
Nach eygenem Willen leben/ vnd nicht nach Gottes Willen.
Jtem Zornig/ Neydiſch/ Heſſig/ Vnfreundlich/ Rachgierig/ Vn-
gedultig ꝛc.
Solche vnd dergleichen Eygenſchafften hat nicht alleine der erſte A-
dam/ welcher geſtorben iſt/ vor 4000. Jahren/ vnd lieget zu Hebron
begraben/ ſondern ein jeder Menſch auß Adam geboren/ welcher noch
in ſeiner alten Haut raſtet/ vnd durch den Glauben noch nit verpflan-
tzet noch verſetzet iſt.
Darumb ein jeder pruͤffe ſich ſelber/ er wird finden daß Adam noch
nicht in jhm geſtorben ſey/ Sondern herꝛſche/ vnd lebe/ Dargegen hatChriſti Na-
tur.
Chriſtus auch ſolche Natur/ Art/ vnd Eygenſchafft an jhm/ daß er ab-
falle von jhm ſelber/ vnd
Neyge ſich zum Vatter.
Haſſe ſich ſelbſt:
Habe nicht Luſt an jhm ſelber.
Verliere ſich ſelbſt/ vnd ſein Leben.
Verleugne vnd vergeſſe ſein ſelbſt/
Su-

Erkenne dich ſelbſt/
Suche nicht ſein eygents/ ſondern eines andern wolfahrt.
Wolle auch nicht ſein eygen ſeyn: Vnd lebe gantz nach dem wil-
len Gottes.
Sey freundlich/ ſanfftmuͤtig/ demuͤtig/ friedfertig/ widerſiehe
dem boͤſen nicht/
Bitte fuͤr ſeine Feinde.
Solche vnd dergleichen eygenſchafft mehr findet man nit alleine in
Chriſto/ Sondern auch in allen denen/ So auß Gott gebohren ſeynd/
in Chriſto/ er heiſſet/ vnd iſt der erſtgeborne vnter allen ſeinen Bruͤdern/
Wer nu durch den Glauben auß dem alten Adam verſetzet iſt in Chri-
ſtum den newen Menſchen/ der befindet auch ſolche Natur vnd Eygen-
ſchafft in jhm/ ob jhm gleich Blut vnd Fleiſch widerbillet/ ſo dempffet
er doch daſſelbe durch den Glauben. Wer nun ſage ich/ auß der Natur
verpflantzet iſt in die Gnade/ durch den Glauben/ der iſt auß Gott ge-
bohren in Chriſto/ vnnd wird ſein Nachfolger/ Dann gleich wie ein
Menſch auß Adam gebohren in die Natur/ bringet alles mit ſich/ was
Adam in jhm hat/ vnd treget: Alſo auch ein jeder der auß Gott oder
Chriſto geboren iſt in die Gnade/ bringet alle Eygentſchafften mit ſich/
wie Chriſtus ſein erſtgebohrner. Ein jedes Kind ſchleget ſeinem Vatter
nach/ Allhter pruͤffe ſich/ vnd erkenne ein jeder ſelbſt/ ob er ſey vngleu-
big in Adam/ oder gleubig in Chriſto: ob er ſey der alte vngehorſame
Menſch/ oder ob er ſey der Newgeborne/ vnnd gehorſame Menſch/
2. Cor. 12. Wer mit nutz vnd Frucht die Schrifft leſen will/ vnnd ſon-
derlich Paulum/ der gebe gut achtung auff ſolche Vergleichung/ vnd
halte gegeneinander dieſe Stuͤck/ allda ſeynd:
 Adam/Chriſtus.
Vngehorſam/Gehorſam.
Vnglaube/Glaube.
Der natuͤrliche Menſch/Der vbernatuͤrliche.
Der Buchſtabe/Der Geiſt.
Der Todt/Das Leben.
Die Finſternuß/Das Liecht.
Blindheit/Wahre Erkendtnuß.
Geſetze/

Das Ander Buͤchlein.
 Geſetze/Evangelium.
Vngnade/Gnade.
Die Vbertrettung
deß Geſetzes.die Erfaͤllung.
Vngerechtigkeit/Gerechtigkeit.
Die alte Geburt/Die Newegeburt.
Eygener wille/Goͤttlicher wille.
Gebunden vnd gefangen
zum Todte.Frey vnd loß zum Leben.
 Solche Vergleichung wird einem fleiſſigen Leſer nicht geringen
Nutz bringen zur heiligen Schrifft/ fuͤrnemblich wie er ein jeder Stuͤck
fuͤr ſich ſelber betrachten wird/ ꝛc.
Das vierdte Capittel.
Daß die hohe zwo Perſonen ſampt beyden Baͤumen
im Paradeiß zu der Erkendtnuß deß Menſchens nuͤtzlich
betrachtet moͤgen werden.
ES ſoll ein jeder Menſch Jung vnd Alt/ Weib vnd Mann/ Fuͤrſt
vnd Bawer/ Keyſer vnd Bettler/ mit gantzem Ernſt vnd Fleiß
wol erkennen/ was Adam vnd ſeine Natur/ vnd was Chriſtus
ſey/ vnd ſeine Natur/ Vnd nicht alleine wie vnd was ſie ſeynd von auſ-
ſen zu/ Sondern wie vnd was ſie ſeynd in vns ſelber/ Denn in dieſem
Grunde ſtehet die gantze Schrifft/ vnd alles was beydes Adam vnnd
Chriſtus je gehandelt/ gelebet/ gewircket/ vnnd gethan haben/ Vnd wie
vnd was ſie noch handlen/ leben/ wircken/ vñ thun in einem jeden Men-
ſchen. Es moͤchte aber einer ſagen/ wie ſoll Adam in mir ſeyn/ welcher
vor 5000. Jahren geſtorben iſt/ vnd in Hebron begraben lieget? oder
wie ſoll Chriſtus in mir ſeyn/ welcher fuͤr 1500. vnd 38. iſt zu Jeruſalem
geereutziget/ geſtorben/ begraben/ aufferſtanden/ Vnd nun im Himmel
bey ſeinem Vatter zur Rechten ſitzet? Jtem wie moͤgen beyde Baͤwme
deß Lebens/ vnd deß Todtes in mir ſeyn/ So ſie vielleicht in Adam ſel-
ber nicht geſtanden/ Sondern in Hebron dem Menſchen fuͤr die Au-
gen in den luͤſtigen Garten gepflantzet weren?
KHier-

Erkenne dich ſelbſt/
Hierauff mercke/ wir haben droben geſaget/ daß in der Welt ſehr
zwo hohe groſſe wichtige Perſonen ſind/ Da eine jede Perſon jr ſelbſt/
vnnd andern jhren Nachfolgern ſehr groſſe ding hat außgerichtet/ er-
worben/ gewircket/ vnd gehandelt: Die erſte Perſon iſt der natuͤrliche
Adam/ geſchaffen von Gott: Die ander Perſon iſt der vbernatuͤrliche
Himmliſche Adam/ geboren von Gott/ in der Jungfrawen: Von die-
ſen beyden redet Paulus alſo: Der erſte Menſch iſt von der Erden/
vnd Jrꝛdiſch: Der andere Menſch iſt der Herre vom Himmel/ vnd
Himmliſch.
Adam.Nun die natuͤrliche Perſon als Adam/ hat durch ſeinen Vngehor-
ſam außgerichtet/ vnd erworben jhm ſelber/ vnd allen denen/ die in jhm
bleiben/ anhangen/ ſich mit jm vereynigen/ das iſt/ ſein Fleiſch eſſen/ vnd
ſein Blut trincken/ Finſternuß/ Todt/ vnd die ewige Verdamnuß.
Chriſtus.Die ander Perſon Chriſtus der Sohn Gottes hat durch ſeinen ge-
horſam außgerichtet/ vnd erworben jm ſelber/ vñ allen danen/ die durch
den Glauben in jm verſetzet werden/ ſich mit jm vereynigen/ das iſt ſein
Fleiſch eſſen/ vnd ſein Blut trincken/ Liecht/ Leben/ vnd die ewige ſelig-
keit. Wer nun in Adam bleibet/ vnd nicht demſelbigen abſtirbet/ ſon-
dern ſich mit jm vereiniget/ das iſt/ ſein Fleiſch iſſet/ vnd ſein Blut trin-
cket/ durch den Glauben/ demſelbigen hilfft Chriſtus nichts/ Darumb
muß er ſtracks verdam̃et bleiben/ Dargegen wer in Chriſtum veꝛpflan-
tzet wird/ ſich mit jhm vereyniget/ dem innern Menſchen lebet/ das iſt/
ſein Fleiſch iſſet vnd ſein Blut trincket/ durch den Glauben/ demſelben
ſchadet nichts/ ob er ſchon am Halſe den alten Adam herum̃ treget/ mit
Vnwillen/ Dann wer Chriſti Fleiſch iſſet/ vnd ſein Blut trincket/ das
iſt/ Wer in jm bleibet/ vnd jm anhanget/ durch den Glauben/ dem ſcha-
det nichts die Suͤnde Adæ. Dargegen wer Adams Fleiſch vnd Blut
trincket vnd iſſet/ das iſt/ wer Luſt vnd Frewde an Blut vnd Fleiſch ſu-
chet/ vnd bleibet in jm/ durch den glauben/ Demſelben hilfft auch nicht
der Todt/ vnd Verdienſt Chriſti/ Sondern muß verdammet werden:
Wie kommet Adam in vns/ wie kommet Chriſtus in vns/ oder wie moͤ-
gen beyde Adam/ in einem Menſchen beyſammen ſtehen? Das mercke
alſo/ die Schrifft zeuget daß Gott den Adam geſchaffen habe/ vnd geſe-
tzet

Das Ander Buͤchlein.
tzet in einen ſchoͤnen Luſtgarten/ vnd jhme fuͤrgepflantzet zweene Baͤu-
me mitten in dem Paradeiß/ einen deß Lebens/ ſo er davon eſſe/ ſolte er
er nimmermehr ſterben/ den andern deß Todtes/ oder deß wiſſens/ deß
guten vnd boͤſen/ So er davon eſſe/ muͤſte er ſterben. Nun Adam betro-
gen durch die Schlange/ als vom verbottenē Baum/ alſo fiel er bald in
Blindheit/ Finſternuß/ Todt/ vnd ewige Verdamnuß/ darauß moͤch-
te er nicht kommen/ er wuͤrde denn auffs newe/ oder zum andernmal ge-
bohren/ das iſt/ er wuͤrde denn gantz geopffert vnd getoͤdtet/ oder wuͤrde
beſchnitten/ oder getauſſt/ oder eſſe das Fleiſch/ vnd trincke das Blut
deß Sohns Gottes/ Derhalben kam Gott von Himmel in ſein Para-
deiß/ vnd predigte jhm das einige/ hoͤchſte/ ſchoͤne/ ſchoͤnſte/ troͤftlich ſie
Euangelium/ das iſt/ ſprach ſein Wort in die leben dige Seele Adæ, der
Same deß Weibes ſoll der Schlangen den Kopff zertrettē/ ꝛc. Da kam
der Glaube/ da kam Chriſtus/ da ward Gott Menſch/ dann wie Adam
tod ward/ wurde Chriſtus in jm lebendig/ da geſchach die ander geburt/
die Newegeburt zum Himmel/ vnd alſo ward Adam geopffert vnd ge-
toͤdtet/ da ward er beſchnitten vollkoͤmlich/ ſo wol als Abraham 2000.
Jahr nach jm/ da ward er getauffet vollkoͤmblich/ wie vnſere Kindere/
welches ein Muſter ſoll ſeyn zum Him̃elreich vns Alten: Da aß er das
Fleiſch vnd tranck das Blut Chriſti/ vollkoͤmblich vnd fruchtbarlich/
welcher 4000. Jar nach Adam in der Jungfrawen Maria zum Auß-
truck der Welt Menſch gebohren ward/ ꝛc. Alſo nach dieſem Fall/ vnd
ſolchem erlangeten Euangelio ſeynd beyde Baͤume/ in Adam gepflan-
tzet/ gleich wie auch beyde Samen in jhm liegen: als der Schlangen
Same/ der alte Adam/ darauß der Baum deß Todtes wechſet/ mit
ſeinen Fruͤchten zur Verdamnuß/ vnd der Weibes Same Chriſtus/
der newe Menſch/ darauß der Baum deß lebens/ vnd der gerechtigkeit/
ſampt ſeinen Fruͤchten/ wechſet in das Reich Gottes: Wie nun in A-
dam/ alſo in allen Menſchen/ biß an juͤngſten Tag ſeynd zweene Sa-
men/ zweene Baͤume/ doch nicht auff eine zeit Frucht bringende/ Dann
wo der Glaube bluͤhet oder der baum deß Lebens/ da muß der verbotten
baum deß Todes verdorren. Wo aber in einem menſchen der Vnglau-
be gruͤnet/ der verbottene baum/ da muß der baum deß Lebens weichen.
K ijDas

Erkenne dich ſelbſt/
Das fuͤnffte Capittel.
Daß beyde Perſonen Adam vnnd Chriſtus/ vnd beyde
Baͤume nicht auſſer vns (wie die Welt thut/) Sondern in vns muͤſſen
erkandt werden/ ſo wir wollen in Chriſto gruͤnd-
lich philoſophiren.
DIe da die Schrifft nach dem Buchſtaben handeln/ vnd Chri-
ſtum von auſſen anſuchen/ moͤchten gedencken/ wie reumet
ſich Adam vnd Chriſtus zum gnothi ſeauton. Dieweil aber
fuͤr 5000. Jahren Adam geſtorben iſt/ vnd lieget zu Hebron begra-
ben/ vnd Chriſtus fuͤr 1500. vnd 38. Jahren zu Jeruſalem geercutziget/
geſtorben vnd begraben iſt/ auch aufferſtanden/ nun im Himmel woh-
net: Oder wie moͤgen ſolche groſſe Baͤume/ im Menſchen ſtehen: Aber
wir muͤſſen vns nicht bekuͤmmern laſſen die groſſe Einfalt der Buch-
ſtaͤbiſchen/ Sondern es gebuͤret den Chriſten vielmehr zuſehen/ auff den
Sinn vnd Verſtand/ der Schrifft/ als vff den Buchſtaben/ der Buch-
ſtabe toͤdtet/ der Geiſt machet lebendig/ Das iſt/ ſo keine andere Gnade
bey vns were/ als die Schrifft nach dem Buchſtabē zuverſtehen/ ſo we-
ren wir todt/ wie die andeꝛn/ Darum̃ fahren wir fort/ durch Goͤttlichen
Verſtandt/ zubeweiſen daß Adam in vns ſey/ vnd daß Chriſtus in vns
ſey/ auch alſo/ daß beyde Samen vnnd Baͤume in vns ſeynd/ Dann ſo
ſolche dinge auſſer vns weren/ brechten ſie vns weder Nutz noch Scha-
den/ So mag nun nicht mit Warheit widerredet werden/ Daß der
Baum deß Todes in vns allē gepflantzet ſey/ gleich wie in Adam nach
dem Fall/ ja ſo vollkoͤmblich als ſtuͤnde er zu Hebron im Paradeiß.
1.Zum erſten aber beweiſet ſichs alſo/ daß wir nach dem Fall alle von
Natur in Adam boͤſe vnd vntuͤchtig ſeyn zum Himmel/ fuͤr vns ſelbſt/
Die Natur ſey ſo gut ſie woͤlle/ ſo wird ſie doch nicht ſelig/ es muß es
die Gnade/ der Glaube/ die Newegeburt thun.
2.Zum andern zeigen die Fruͤchte an/ den vnſichtigen Baum in vns/
wie Paulus dieſelben erzehlet/ offenbar ſeynd die Wercke deß Flei-
ſches/ Ehebruch/ Hurerey/ Vnreinigkeit/ Vnzucht/ Abgoͤtterey/
Zauberey/ Feindtſchafft/ Hader/ Neyd/ Zanck/ Zwitracht/ Rotten/
Haſſz/

Das Ander Buͤchlein.
Haſſz/ Mord/ Freſſen/ Sauſſen/ vnd dergleichen/ Gal. 5. Du haſt die
Fruͤchte: Nun tahte wo der Baum fiehet/ nit zu Hebton/ ſonder in dir/
alſo iſt Vnglaube vnd der alte Adam nit auſſer dir/ vnd biſts ſelbſt.
Zum Dritten zeiget auch die Straffen der Suͤnden an dieſem ver-3.
bottenen Baum in vns/ daß wir dem Geſtirne/ Elende/ Truͤbſall vnd
Kranckheit vnterworffen/ dieweil die ſtreiche vom Geſtirne herab auff
vns kommen/ vnd nit auſſer vns geſchehen: were nun Adam nit in vns/
vnd ſtuͤnde der verbottene Baum in vns nicht gepflantzet: ja weren wir
nit ſolches alles ſelbſt/ wie moͤchten vns die Sterne vergifften.
Zum Letzten/ die kranckheiten vñ der leibliche Todt an Kindern vnd4.
Alten weiſet vns genugſam/ daß weder Adam/ noch der verbottene
Baum auſſer vns zuſuchen ſey/ ſondern in vns/ Denn wo die Fruͤchte
ſtehen/ da iſt auch der Baum/ Alſo im Gegentheil/ auß den Fruͤchten
erkennen wir auch den Glauben/ oder Weibes Samen in vns/ das iſt
Chriſtum/ Dann wo der rechte Glaube iſt/ da iſt auch Chriſtus/ oder
der Weibesſame/ gleich wie/ wo Vnglaube iſt/ da iſt auch Adam/ vnd
der Schlangen Samen. Erſtlich in der Schoͤpffung bließ Gott dem1.
Menſchen/ Geneſ. 2. ein den lebendigen Athem/ das iſt/ wie Johannes
ſaget/ Er gab dem Menſchen von ſeinem Geiſte/ 1. Joh. 3. nach dieſem
Spiraculo vitæ ſollen wir leben/ ſo eſſen wir vom Baum deß Lebens.
Zum Andern/ nach dem Fall pflantzet Gott wider den Weibesſa-2.
men in den Adam/ das iſt/ er lehrte den Menſchen/ wie er muͤſte jhm ſel-
ber abſterben/ daß er durch den neuwen Menſchen Chriſtum oder auß
dem Weibesſamen zum andern mahl geboren wuͤrde in den Himmel.
Dieſer Weibesſamen iſt das Wort/ oder Sohn Gottes ſampt ſeinem
Reich/ Luc. 17. vnd alſo traͤget ein jeder Menſch den Schatz im Acker
verborgen/ das Perlein/ das Senffkorn/ Matth. 3. ꝛc.
Durch den glauben beſitzen die anfahenden Menſchen in hoffnung3.
ſolches alles/ vnd wir werden mit Chriſto durch den glauben eins: Deñ
wer dem Herrn anhanget/ der wirdt ein Geiſt in jhm/ wir bleiben in
jm/ vnd er in vns/ dieweil wir ſein Fleiſch eſſen/ vnd ſein Blut trincken
durch den glauben/ vnd daß wir ſolches eſſens vnd trinckens (welchs al-
leine ſelig macht) nimmermehr vergeſſen/ hat er vns in dieſem Leben ein
K iijGedaͤcht-

Erkenne dich ſelbſt/
Gedaͤchtnuß geſtifftet/ dardurch wir ſolches glaubens erinnert wuͤr-
den. Wo in einem Menſchen der wahre glaube iſt/ da iſt auch Chri-
ſtus/ vnd der geiſt Gottes/ vnd ſolches muß in vns ſeyn/ vnd nit auſſer
vns/ 2. Cor. 13.
Letztlich die Fruͤchte deß Baums deß Lebens/ erzaͤhlet Paulus zun
Galat. 5. da er ſpricht: Die Fruͤchte aber deß geiſtes iſt/ Liebe/ Frewde/
Friede/ Gedult/ Freundligkeit/ Guͤtigkeit/ Glaube/ Sanfftmuth/
Keuſchheit. Da haſtu die Fruͤchte/ darumb darffſt du nicht fragen/ wo
dieſer Baum ſtehe/ oder zu ſuchen ſey/ er muß in dir ſtehen/ vnd nit auſ-
ſer dir/ Derohalben ſo Chriſtus in dir iſt/ da iſt der Baum/ oder wahre
glaube ſampt ſeinen Fruͤchten/ haſtu aber die Fruͤchte nit zu ſeiner zeit/
ſo haſtu auch keinen glauben nicht/ nit daß dich die Fruͤchte oder Werck
ſelig oder verdampt machen/ ſonder der glaube oder vnglaube/ darnach
wiſſe dich zurichten. Dann die Fruͤchte zeigen wol an/ ob du ein wilder
oder eynheimiſcher Baum ſeyeſt/ Die Fruͤchte aber machen nicht den
Baum/ ſondern der Baum macht die Fruͤchte: vñ der Baum waͤchſet
nit auß den Fruͤchten/ ſondern auß dem Samen. Die Werck machen
keinen Chriſten/ ſondern der glaube/ die boͤſe Werck verdammen nicht/
ſondern der vnglaube verdammet. Die Werck zeigen nur/ ob einer ſelig
oder verdammet ſey/ das iſt/ glaͤubig oder vnglaͤubig. Es liget alles im
innern Menſchen/ ob er glaͤubig oder vnglaͤubig ſey/ Vnnd im innern
Menſchen iſt zuſuchen das Reich GOttes/ Darumb mercke weiter/
Gott ſchuff den Menſchen auß dem Erdenkloß/ da ward er ein ſicht-
barer/ leiblicher/ greifflicher Menſch/ darnach bließ er jhm ein den le-
bendigen Athem in ſeine Naſe/ alſo ward der Menſch eine lebendige
Seele. Dieſer Menſch heißt der iñerliche Menſch nach Gott gebildet/
der da auß dem munde Gottes gangen iſt/ nach dem ſolte Adam leben/
vnd nit nach dem koth vnd ſtaub. Der leibliche/ fleiſchliche/ greiffliche
Menſch iſt ſtaub vnd koth. Der innerliche geiſtliche Menſch iſt der vn-
ſterbliche Adam/ auß dem Munde GOttes gangen. Wie nun mit A-
dam/ alſo mit allen Menſeben/ biß an Juͤngſtentag/ wenn der Menſch
lebet nach dem innern geiſtlichen im glauben/ ſo wird er genennet ein in-
nerlicher geiſtlicher Menſch/ weñ er aber lebet nach dem blut vñ fleiſch/
ſo wird

Das Ander Buͤchlein.
ſo wird er geneñet ein fleiſchlicher auſſerlicheꝛ Menſch/ im glauben han-
get er an Chriſto/ vnd iſſet vom Baum deß Lebens/ im glauben hanges
er an der Natur/ dem alten Adam/ vnd iſſet vom Baume deß Todes/
vnd ob ſchon beydes das gute vnd boͤſe/ oder glaͤubige vnnd vnglaͤubige
in jhnen haben den innern Menſchen/ dannoch wird niemand ſelig/ als
der da dem innern Menſchen lebet/ oder ſich mit Chriſto vereiniget/ dar-
gegen ob ſchon gute vñ boͤſe/ glaͤubige vñ vnglaͤubige den alten Adam/
blut vnd fleiſch in jhnen haben/ dennoch ſchadet ſolches keinem/ als der
da in Adam lebet/ vnnd leſſet ſich nit durch den glauben vernewern vnd
verſetzen. Der Menſch wird geheiſſen innerlich vnd euſſerlich/ alt vnd
new/ glaͤubig oder vnglaͤubig nach dem theil das da herꝛſchet: als herꝛ-
ſchet im Menſchen der Geiſt oder Glaube/ ſo ſoll er herꝛſchen geiſtlich/
vnd innerlich: herꝛſchet aber das Fleiſch oder der Glaube/ ſo wird er ge-
nannt der alte Adam/ oder euſſerliche Menſch/ vnangeſehen/ ob ſchon
auch der innere Menſch in jhm verborgen liget. Es iſt ein ſtaͤter kampff
deß Fleiſches vnnd Geiſtes/ deß innern vnd euſſern/ deß alten vnnd deß
newen Menſchens/ in einem Menſchen: Es ſind zweene Samen oder
Baͤume in einem Menſchen/ aber ſie bringen nicht beyde auff einmahl
Fruͤchte/ es muß jmmer eins dem andern weichen/ Leben wir nach dem
newen Leibe/ ſo verlieren wir den alten/ Leben wir aber nach dem alten
Leibe/ ſo verlieren wir den newen: Allhier pruͤffe ſich ein jeder ſelbſt/ ob er
ſey Chriſti oder Adæ/ deß alten vnd neuwens: Dann endlich nach dem
Sieger vnd Vberwinder wird er genennet vnd gevrtheilet.
Das ſechſte Capittel.
Warumb vnd worzu der Menſch ſey von
Gott erſchaffen.
AVff daß ſich das ewige Gut außgieſſe/ vnd gemein ſamete mit
ſeiner Reicheit vnd Vberfluß/ vnd nit fuͤr ſich ſelber/ allein in jm
lebete/ hat es jhm gemacht vnnd geſchaffen ein Gleichnuß vnnd
Bildnuß/ nemblich die vernuͤnfftige Creatur/ als der Engel vnd Men-
ſchen zu ſeiner Gemahlſchafft/ daß dieſelbe gantz vñ vollkoͤmlich beſeſſe
vnd

Erkenne dich ſelber/
vnd innen hette/ alles/ wie er ſelber: gleich wie ein fromb Weib mit jh-
rem Manne/ alle ding gemein hat/ oder wie ein Kind vnd Vatter/ alſo
auch Gott vnd Creatur/ doch alſo/ daß Gott ſelber were der Menſch
alles in allen/ wie er dann ſeyn will/ vnd wird von allen ſeligen vnd zu-
kuͤnfftigen/ Wann Chriſtus der Erſtgeborne/ dem Vatter das Reich
vberantwortet wird haben/ 1. Cor. 15.
Solches beſſer zuvernehmen/ So hat Gott dem Menſchen ein gut
Geſetz/ oder Gebott gegeben/ darinnen er ewig leben ſolte/ nemblich/
daß der Menſch alles ſolte haben/ vnd ſeynd von Gnaden auß Gotte/
was Gott ſelber iſt/ vnd hat von Natur von jhm ſelbſt: Dann eben das
iſt der Wille Gottes/ vnd ſein vnwandelbares Geſetze. Gott iſt von jm
ſelbſt/ darumb hat er kein Geſetze/ noch Gebott/ vnd niemand kan jhm
gebieten/ thu diß oder das/ niemand kan jhm etwas geben/ oder nehmeu/
Er hanget an keinem/ er iſt von keinem/ er bedarff auch keines dinges/
das jhm erhalte/ oder ſchuͤtze/ er beſitzet alles vollkoͤmblich/ in jhm ſel-
ber/ ohne Anfang vnd Ende/ er iſt ſein ſelbſt eygen/ Aber die vernuͤnffti-
ge Creatur/ ob ſie ſchon alles iſt vnnd hat/ wie Gott ſelber/ ſonſt were
ſie nicht ſein vollkommen Bildnuß/ vnd Gleichnuß/ Dennoch iſt ſie
nicht von jhr ſelbſt/ wie Gott/ vnd hat weder Weſen noch Leben von
jhr ſelbſt/ wie Gott von jhm ſelbſt hat. Darumb iſt ſie nicht jhr ſelbſt
eygen/ wie Gott ſein ſelbſt eygen iſt/ Dann ſie iſt eygentlich deſſen/ deß
Bildnuß ſie treget/ vnd mag ohne jn nichts ſeyn/ ſo wenig als ein Bild
ohne das Weſen/ oder ein Schatten eines Baumes/ ohne den Baum:
Fuͤr die Erſchaffung war die Creatur nichts/ vnnd das iſt jhr Eygen-
thumb/ nemblich von jhr ſelbſt nichts ſeyn/ aber nach der Erſchaffung
ward ſie gemacht zu etwas/ nemblich daß ſie were diß oder das/ nem-
lich eine Creatur/ ein gemachtes Weſen/ ein geſchaffen Ding oder
Bildnuß/ Das Bildnuß/ oder diß etwas iſt nicht jhr eygen/ ſondern
Gottes deß Schoͤpffers/ Vnd iſt gleich als wenn ſich ein lebendiger
Menſch ließ abmahlen vff ein Tuch/ oder Wand/ Da were deß Bild-
nuß etwas/ zuvor war es nichts/ Alſo iſt Gott das wahre Weſen/ Le-
ben vnd Liecht/ ohne Anfang vnd Ende/ Derſelbige hat ſich abgemah-
let/ vnnd abcontrafeyt/ durch andere vernuͤnfftige Creaturen/ welche er
zum

Das Ander Buͤchlein.
zum Gleichnuß vnd Bildnuß erſchuff. Alſo iſt die Creatur nicht jhr
ſelbſt eygen/ ſondern Gottes/ Darumb ſoll ſie ſich auch nicht jres We-
ſens/ kennens/ vermoͤgens/ wiſſens annehmen/ Sondern bloß vnter
GOtt gelaſſen/ ſtille halten/ wie die Eygenſchafft einer Bildtnuß er-
fordert/ Welche iſt der Wille/ oder Geſetz GOttes/ oder Chriſtus/
Auff daß Gott in/ mit/ vnnd durch ſolche Bildnuß wirckete/ uͤbete/
brauchete/ thete/ lieſſe/ wann/ wie/ vnd was er wolte/ das iſt/ daß Gott
ſelber were alles in allem/ oder Gott ſelber were der Menſch/ wie er ſel-
ber iſt das Wort/ oder die Bildnuß/ welches alles der Welt vorgebil-
det/ vnnd außdruͤcklich gezeiget wird in Chriſto von Nazareth/ dem
erſtgebornen/ vnter allen gleubigen/ ꝛc.
Das ſiebende Capittel.
Wie das Geſetze/ oder der vnwandelbare Wille Gottes/
die Bildnuß oder Chriſtus ſey/ dem Gehorſamen eine Ruhe/ Friede/
Frewde/ Leben vnd Seligkeit: Dargegen den Vngehor-
ſamen ein Zorn/ Vnfriede/ Todt vnd
Verdamnuß.
BOttes Wille vnd Meynung iſt heut/ geſtern vnd in ewigkeit/
daß wir alles haben/ vnd beſitzen ſollen/ von Gnaden/ oder in
Chriſto/ was Gott ſelber iſt/ vnd hat von Natur von jhm ſel-
ber: Nu mag ſolches nit geſchehen/ Gott bleibe denn ſelber der Menſch
im thun vnd im laſſen/ das iſt/ er ſey denn alles in der Creatur/ welches
dann ſein Wille iſt/ ſein Chriſtus/ vñ ſein Geſetze in vnſer Hertz geſchrie-
ben/ Solch Geſetze hat in der Schrifft mancherley Namen/ denn es
wird genennet der Wille Gottes/ der Sinn/ Same/ oder Sohn Got-
tes/ die Weißheit Gottes/ Der Geiſt Gottes/ die Bildnuß Gottes/ o-
der Chriſtus/ wird mit einem abwechſel eines vor das ander genom-
men/ Vnd iſt doch im grunde eins: Solcher Wille/ Chriſtus oder Ge-
ſetze Gottes iſt begriffen in deme/ da die ſchrifft ſaget: Laß dich nicht ge-
luͤſten/ oder du ſolt nit andere Goͤtter haben/ oder du ſolt nicht eſſen vom
Baume deß wiſſens/ den guten vnnd boͤſen/ Jtem fuͤrchte Gott/ liebe
deinen Nechſten/ oder Gott ſchuff dem Menſchen nach ſeinem Gleich-
Lnuß

Erkenne dich ſelbſt/
nuß vnd Bildnuß/ Dann dieſe Dinge ſeynd im Grunde vnd Geiſte ein
Ding/ vnnd leyten alle dahin/ non concupiſces, Laß dich nicht geluͤ-
ſten/ Darinne das gantze Geſetze verfaſſet iſt/ Dann wer eygentlich er-
kennet vnd weiß die Eygenſchafft der Bildnuß/ vnd wandelt nach ſol-
cher Natur vnd Eygenſchafft/ das iſt/ wer deß Glaubens lebet/ der
leſſet ſich nichts geluͤſten/ ſondern lebet in dem Gehorſam/ vnter Gott/
in gelaſſenheit ohne alles annehmen/ vnnd bleibet in dem willen Got-
tes/ in dem Geſetze Gottes/ in Chriſto/ vnd leſſet Gott ſelber alles blei-
ben/ Vnd vermag keinen andern GOtt auff zuwerffen/ als den eyni-
gen/ ewigen/ wahren Gott/ da hat Gott ſein vollkoͤmblich Reich im
Menſchen/ in dem rechten Tempel/ da iſt vnd hat der Menſch alles
von Gnaden/ Was Gott ſelber beſitzet/ vnd hat von Natur. Dann da
iſt Gott vnd Menſch vereyniget/ vielmehr als Mann vnd Weib/ das
iſt/ Ruhe vnd Friede/ da iſt Leben vnnd Seligkeit/ Jn Summa da iſt
Chriſtus mit aller ſeiner Reichheit im Himmliſchen Weſen erkennet/
vnd nicht mehr nach dem Fleiſch im jrꝛdiſchen Weſen/ 2. Cor. 5. Coloſ.
3. Phil. 3. Dann das heiſſet eygentlich Chriſtus/ da Gott ſelber iſt/ vnd
wird im Menſchen/ oder da Gott ſelber iſt der Menſch/ wie in dem erſt-
gebornē außdruͤcklich/ nemlich in Chriſto von Nazareth beweiſet wird/
Dargegen wo Creatur der eygenſchafft der Bildnuß vergiſſet vñ beu-
get ſich zu jr ſelbſt/ mit eygener Luſt/ Liebe vnd Wolgefallen/ vñ meynet
ſie ſey jr ſelbſt eygen/ wie Gott/ ſie habe auch etwas vō jr ſelbſt wie Gott/
ſie koͤnne/ wiſſe/ vermoͤge auch etwas/ Da wirſſet ſie frembde Goͤtter
vff/ dann ſie machet ſich ſelber zum Gott/ ſo doch Creatur nit kan Gott
ſeyn/ von ſich ſelber: Vnd eine Bildnuß nit beſtehen mag/ ohne den von
dem ſie iſt/ da hat ſie gebrochen das Geſetze Non cōcupiſces, Laß dich
nit geluͤſten: Non edcs de arbore vetita, Non habebis Deos alie-
nos, ꝛc. Da iſt der wille Gottes vbertretten/ da iſt eygener wille herfuͤr
gebrochen: Da will die Creatur jr ſelbſt Herꝛ vnd Gott ſeyn/ da will ſie
ſich ſelbſt verſorgen: Vnd dieweil Creatur ſich von dem Willen vnd
Geſetze Gottes hat abgewand/ vnd nach jrem eygenen Willen lebet/ vff
ſich ſelber felt da iſt ſie auß/ vnd von Chriſto gewichen/ das iſt/ Sie iſt
auß der Eygenſchafft der Bildnuß gefallen auß jrer Ruheſtatt/ darinne
lauter

Das Ander Buͤchlein.
lauter Friede/ Leben vnnd Seligkeit mit Gott zugleich beſeſſen ward/
Da um̃ in jr ſelbſt/ das iſt bey der Creatur findet ſie Vnruhe/ keiner ge-
nuͤge/ ſondern Zorn/ Tod/ vñ ewige Verdamnuß: Sihe lieber Menſch/
alſo iſt mir das gute zum Zorn/ Todt vnd Verdamnuß gereichet/ von
wegen meines eygenen Willens/ vnd Vngehorſams/ welcher mir doch
zur Gnade/ Ruhe/ Friede/ Frewde/ Leben vnd Seligkeit gegeben war/
ſo ich in gehorſam/ oder in der eygenſchafft deß Bildnus/ oder in Chri-
ſto/ oder im Glauben blieben were/ Solches ſpricht Chriſtus von Na-
zareth ſelber/ Jn der Welt habt jhr Angſt/ in mir aber Friede/ vnd volle
Genuͤge vnd Leben/ Joh. 16. 14. 10. Alſo ſehen wir daß das Seligma-
chende lebẽdige Geſetze/ oder der ſuͤſte wille Gottes dem gehorſamen/ der
darinne wandelt/ Ruhe/ Friede/ Frewde/ Leben/ vnd Seligkeit mache/
Matth. 11.1. Cor. 1. Dargegen dem Gehorſamen/ dieweil er darwider
handelt im Glauben/ Zorn/ Vnruhe/ Vnfriede/ Todt vnd Verdam-
nuß bringe: Vnd bleibet doch Gott/ vnd ſein Wille/ Chriſtus oder Ge-
ſetze vnwandelbar/ denn in Gott iſt keine verenderung/ noch in ſeinem
Geſetze/ ſondern in vns wird die verenderung/ vnd wir befinden Got-
tes Zorn vnd Verdamnuß. Alſo ſtraffet ſich ein jeder Suͤnder ſelbſt/
vnd die Suͤnde quelet ſich ſelber. Gott aber vnd ſein Geſetze/ oder Chri-
ſtus bleibet jmmer wie er iſt/ vnwandelbahr/ vnd gerecht/ Joh. 12. Pſal.
110. 117. Deme ſey Lob vnd Preiß in Ewigkeit.
Das achte Capittel.
Daß Adam vor dem Fall mit Gott/ vnd auch mit jhm
ſelber eynig vnd vngeſpalten war/ vnd befunde keine beſchwehrnuß deß
Geſetzes/ aber nach dem Fall in die Suͤnde/ ward er in jhm ſelbſt
zertheilet/ vnd muſte bifinden das ſchwere Joch deß
Geſetzes/ welches jm zum Todte reichete.
DEr Apoſtel ſagt/ dem Gerechten iſt kein Geſetz gegeben/ ſonder
er thut das Geſetze one beſchwernuß vñ zwang/ auß lauter lie-
be/ gleich als hette er kein Geſetz/ ſondern das Geſetz iſt gegeben
den gottloſen Buben/ wie Adam vor dem Fall in ſeiner vnſchuld ſtunde
im Paradeiß/ vnd hatte noch nit die Fruͤchte deß Baumes gekoſtet/ deß
L ijguten

Erkenne dich ſelbſt/
guten vnd boͤſen/ das iſt/ ehe Adam in den Apffel biß/ das und er in der
mitten bloß vnter Gott/ vnnd lenckete ſich weder zur rochten/ noch zur
lincken/ ſondern war Gott gelaſſen: Derhalben war Gott auch in jhm/
als nemblich Gott war ſelber der Menſch/ im Menſchen/ das iſt er war
alles in allem/ das heiſſet Chriſtus/ da der Vatter vnd Sohn eins iſt:
dann wo das hoͤchſte Gut einfleuſſet/ in ein nidrige/ gelaſſene/ ergebene
Seele/ da wird empfangen vnd geboren ein Sohn Gottes/ Gott vnd
Menſch/ das iſt/ da iſt Gott alles worden im Menſchen: Das iſt auch
ſein Geſetz Wort/ Wille/ oder Chriſtus/ daß er der Menſch ſelber wolle
ſeyn/ auff daß alſo der Menſch von der liſtigen Schlangen nicht ver-
fuͤhret werde/ in die Verdamnuß/ vnd ſolches wird gemeynet mit Chri-
ſto dem erſtgebohrnen/ vnd nichts anders/ Dieweil nun Adam/ (ſage
ich) in ſeiner Vnſchuld ſtunde/ da wuſte er von keinem Geſetze/ befand
auch keine Beſchwernuß darinne/ es war jhn luſtig/ lieblich/ brachte in
Frewde/ Friede/ Leben vnnd Seligkeit/ Dann da Gott war ſelbſter al-
les im Menſchen/ da war Chriſtus der Anfang vnd Ende deß Geſetzes:
Vnd wie Adam mit Gott eynig war/ vnd lebete in dem liebſten Willen
Gottes: Alſo war Adam auch mit jm ſelſt nit vneynig/ noch zeꝛſpalten/
da ward kein Krieg noch Streit deß Fleiſches wider den Geiſt/ noch deß
Geiſtes wider das Fleiſch. Vnd dieweil Adam mehr nach dem Geiſte
im Geſetze Gottes lebete/ dañ nach dem Fleiſche/ das iſt/ dieweil er mehr
innerlich war/ als euſſerlich (denn er wandelte in Gott/ vñ Gott in jme)
ſo bedurffte er auch keines euſſern Geſetzes/ Schrifft oder Buͤcher/ ſo
wenig als die Engel im Himmel Buͤcher/ oder Ceremonien beduͤrſ-
ſen. Aber nach dem abweichen von Gott zu jhm ſelber/ das iſt nach dem
Fall in die Suͤnde/ hub ſich ein Streit vnd Zanck in Adam/ alſo daß
Blut vnd Fleiſch Herꝛ ward vber den Geiſt/ Rom. 7. Da befand er das
Geſetze in jm geſchꝛieben/ non concupiſces, laß dich nit geluͤſten: non
cdes de arbore vetita, iß nit von dem Baum/ ꝛc. non habebis Deos
alienos, es iſt kein Gott/ als der eynige/ Darum̃ thuſtu vnꝛecht/ daß du
ſelber wilt Gott ſeyn/ Jn ſumma/ er befand Zorn/ Vnfriede/ Vnruhe/
Todt/ vnd Verdamnus/ dann da war nit mehr Chriſtus/ das iſt/ Gott
war nit ſelber der Menſch/ Sondern Adam wolte alles ſelber ſeyn/ von
ſich

Das Ander Buͤchlein.
ſich ſelber/ da ward verſeumet die Eygenſchafft der Bildnuß/ da lebete
er nit mehr in Chriſto/ zu welchem er geſchoffen war/ ſondern wolte ſein
eygen ſeyn/ Alſo muſte dem Adam/ dieweil er in den gehorſam fiel/ das
gute geſetze zum boͤſen gereichen/ vnd welches jm zuvor ſanfft vnd leicht
was/ ward jhm zu einem vntraͤglichen harten Joche/ vnnd Bitterkeit/
vnd kundte keine Ruhe/ Friede/ noch Leben finden/ mit aller ſeineꝛ uͤbung
im geſetze/ er muſte widerumb zuruͤcke in den Weibes Samen/ das iſt in
die Eygenſchafft der Bildnuß/ kommen/ durch ſein ſelbſt verlierung/
haſſen/ verleugnen/ vnd abſterben/ wie durch Chriſtum ſampt der gan-
tzen Schrifft erkleret vnd beweiſet wiꝛd/ vnd wie auch das Buch Theo-
logia germanica bezeuget durch ſeine Capittel.
Das neundte Capittel.
Daß die vernuͤnfftige Creatur als Adam geſetzet ſey
in die Mitten/ Dieweil ſie ſeyn kan der Baum deß Lebens/ auß
Gott ſelber gepflantzet/ vnd der Baum deß Todtes
zu jhr ſelbſt gekehret/ ꝛc.
MOſes ſaget in ſeinem Buch/ Gott pflantzet den Baum deß Le-
bens mitten im garten/ darzu auch den Baum der Erkendnuß
deß guten vnd boͤſen/ vnd ſprach von allen Baͤumen ſoltu eſ-
ſen im garten/ alleine von dem Baum der da lehret erkennen gutes vnd
boͤſes ſoltu nicht eſſen/ auff daß du nicht ſtuͤrbeſt/ ꝛc. Allhier iſt begriffen
das gantze geſetz vnd die Propheten/ darinne iſt Chriſtus der Kern aller
Schrifften/ Vnnd iſt eben ſo viel geredet/ als da geſaget wird/ Gott
ſchuff dem Menſchen nach ſeinem Bildnuß vnd Gleichnuß/ oder Gott
hat dem Menſchen ſeinen Willen/ Wort vnd Geſetze eingepflantzet.
Man ſoll es nicht nach der Buchſtaͤbiſchen Meynung verſtehen/ von
hoͤltzern Baͤumen/ ſondern von Goͤttlichen geſetzen/ der vernuͤnffti-
gen Creatur/ Vnd ſeynd dieſe Baͤume nichts anders/ als die Creatur
ſelbſt in GOtte/ oder in jhr ſelbſt/ Sie iſt in die mitten geſetzet/ zwi-
ſchen zeit vnd ewigkeit/ Dann dieſelbige iſt nicht ewig/ ſondern geſchaf-
fen mit einem Anfang/ Sie iſt auch nicht zeitlich/ dann ſie hat kein
L iijEnde/

Erkenne dich ſelbſt/
Ende/ Derhalben weil ſie ruͤhret mit jhrem Haͤupte die Ewigkeit/ vnd
mit jhren Fuͤſſen die zeit/ ſo ſtehet ſie in der mitten/ vnnd kan ſeyn der
Baum deß Lebens/ nicht von jhr ſelbſt/ ſondern auß Gott gepflantzet/
auß dem Wort Gottes geboren/ da Gott ſelber iſt das Wort vnd der
Menſch/ Joh. 1. Gal. 2. vnd heiſſet Chriſtus in vns/ Col. 1. 2. Corin. 13.
Oder kan ſeyn der Baum deß Todes/ ſo ſie zu jhr ſelber auff Creatur
faͤllet/ vnd ſich mit luſt beſitzet/ welches verbotten iſt/ Laß dich nicht ge-
luͤſten: Man ſoll von dieſem Baum nicht eſſen/ auff daß man nit ſter-
be: Gott iſt alleine gut/ dann er iſt das Weſen ſelbſt/ vnd kan ſich nicht
laͤugnen/ er iſt nothwendig das Gut vnd Weſen ſelbſt/ von jhm ſelbſt/
vnnd hat es von keinem andern/ aber Creatur iſt vor ſich ſelbſt nichts/
vnd das heiſſet Boͤſe: Daß ſie aber gut vnnd ein Weſen iſt/ das hat ſie
alles von einem andern empfangen/ vnnd nicht von jhr ſelbſt: Daher
kommet daß die Creatur gutes vnd boͤſes in jhr traͤget: Das gute von
Gott/ als Weſen/ Leben/ Liecht/ Geiſt/ koͤnnen/ vermoͤgen/ ꝛc. Das boͤſe
von jhr ſelbſt/ als jhr Eygenthumb/ vnd das iſt das nicht/ dann fuͤr ſich
ſelber iſt ſie nichts/ das ſie aber iſt vnnd hat/ das iſt von einem andern/
vnd nicht von jhr ſelbſt/ 1. Cor. 4. Pſal. 94.
Daher hat ſie ein Geſetz in jhr ſelber/ vnnd iſt jhr das Geſetz ſelbſt/
dann ſie ſihet/ daß ſie ein Bildnuß deß ewigen Gottes ſey/ darumb ſoll
vnnd vermag ſie jhr ſelbſt eygen ſeyn/ ſoll nicht nach eygenem Willen
leben/ ſondern in gelaß vnnd gehorſam/ Sie ſoll ſich nicht zu jhr ſelbſt
kehren/ ſondern in der mitte bleiben/ Sie ſoll ſich nit ſelber ſuchen noch
lieben/ ſie traͤget das Geſetze in jhrem eygenen Buſem/ non concupi-
ſces, Laß dich nicht deß Baumes geluͤſten/ non habebis Deos alie-
nos, Es iſt nur ein Gott/ darumb kanſt du dich nicht fuͤr dich ſelber fuͤr
einen Gott achten/ Du ſolt bewahren die Eygenſchafft der Bildnuß/
Rom. 7. Exod. 20. Coloſſ. 3. Epheſ. 4. Ob nun ſchon die vernuͤnfftige
Creatur ihr ſelber das Geſetze iſt/ vnd auch der verbottene Baum/ das
iſt/ ob ſie ſchon gutes vnnd boͤſes in jhr hat/ dennoch ſchadet es nicht/ ſie
eſſe darvon/ Nur im eſſen ligt die Vbertrettung/ das eſſen bringet den
Schaden vnd Suͤnde/ eſſen aber von Baum deß erkaͤndnuß deß guten
vnd boͤſen/ iſt nicht anders/ denn daß ſich die vernuͤnfftige Creatur an-
maſſet

Das Ander Buͤchlein.
maſſet deß Willens vnd allem das/ was ſie empfangen hat gleich als jr
eygen/ ſo doch der Wille ſoll frey bleiben/ vnd nicht eygen gemacht wer-
den/ Gott wolle durch dem Willen der Creatur wollen vnnd wircken
alle Ding/ als durch ſein eygen Werckzeug/ So nimpt ſich die falſche
Creatur ſolches Willens an/ vnd alſo faͤllet ſie auß dem willen Gottes
zu jhr ſelbſt/ ſie beſitzet ſich ſelbſt/ mit eygner Luſt vnnd Liebe/ ſie ſuchet
ſich ſelbſt/ ſie wil jr ſelbſt eygen ſeyn/ ſie helt nit die art vnd eygenſchafft
einer Bildnuß/ ſie wil ſeyn/ daß ſie doch nit iſt/ nemblich Gott/ oder ne-
ben Gott ſitzen/ ſie erhelt ſich ſelbſt: Dieſe natuͤrliche luſtige widerbie-
gung auff ſich ſelbſt/ vnd anmaſſung deß Willens/ heiſſet vngehorſa-
me Suͤnde/ Apffelbiſſz/ Schlangenſamen/ Vnglauben/ alte Adam/
vnd vom Baum der erkaͤndtnuß deß guten vnd boͤſen eſſen/ das Geſetz
vbertretten/ vnd dergleichen.
Dargegen von Baum deß Lebens eſſen/ heiſſet ſich ſeines Willens
nit annehmen/ ſondern jhn ſrey vnter Gott laſſen/ ſich ſelbſt verlieren/
jhm ſelbſt abſterben/ von jhm ſelbſt fallen/ ſich verlaͤugnen/ nidrigen/ de-
muͤtigen/ die eygenſchafft einer bildnuß halten/ Solches heiſſet im an-
fang buſſe/ rewe/ bekehrung/ welchs auch Gott ſelber wircket im Men-
ſchen/ da wird Gott empfangen vnnd geboren/ vnd wo Gott ſelber der
Menſch iſt/ da heiſſet Chriſtus/ Gott mit vns Emanuel/ deß Weibes-
Samen/ welcher der Schlangen im Menſchen den Kopff zertritt: Es
heiſſet Glaube/ Gehorſam/ newer Menſch/ vnd dergleichen.
Alſo iſt die vernuͤnfftige Creatur der Baum deß Lebens mitten im
Paradeiß: vnnd iſt auch der verbottene baum ſelber: Aber mercke wol/
Creatur oder Adam iſt der baum deß Lebens/ nit fuͤr ſich ſelbſt/ ſondern
in Gott/ mit Gott/ vnd bey Gott/ alſo daß Gott ſelber das Wort Ge-
ſetze/ der ſame vñ baum deß Lebens iſt in der gelaſſenen Creatur/ welchs
Chriſtus heiſſet/ oder der Son/ in dem ſchoß deß Vatters/ die Creatur
kan nit fuͤr ſich ſelbſt der baum deß Lebens one Gott ſeyn/ vñ Gott will
es auch nit ſeyn one Creatur/ ſondern die beyde mit einander/ keines one
das ander/ Als Gott iſt der Vatter/ er iſt Chriſtus oder der Sohn/ der
vns erloͤſet/ Er iſt auch ſelber der H. Geiſt/ der vns erleuchtet/ doch nit
ohne Creatur/ ſondern dieſe Perſon iſt er in/ mit vnd durch/ Creatur/
alſo

Erkenne dich ſelbſt/
alſo daß der einige Gott iſt ſelber Chriſtus/ der Sohn in dem Sohne/
vnd der einige Gott/ iſt ſelber der heilige Geiſt/ vnd mit dem geſchaffe-
nen Geiſte/ vnd durch dem geſchaffenen Geiſt/ Dann was GOtt mit
vns machet vnnd handlet/ das wircket er durch die Perſon/ Sind alle
drey Perſonen/ vnd bleibet doch ein einiger ewiger GOtt/ der da wil al-
les in allem ſeyn. Gleich wie das Goͤttliche Geſetzt gut vnnd heylſam
iſt/ erfrewet das Hertze/ ſo man darinne wandelt: Boͤſe aber vnd eine er-
ſchroͤckung deß Hertzens/ ſo man es vbertritt/ vnd nicht helt: Vnd ſol-
ches iſt nicht deß guten Geſetzes ſchuld/ ſondern deß annemblichen wil-
lens/ welcher ſolte frey ſeyn: Alſo iſt die vernuͤnfftige Creatur von Gott
gut geſchaffen/ zuſeyn ein Baum deß Lebens/ auß Gott/ ſo ſie mitten
im Paradeiß bleibet/ auß Gott geboren/ oder gepflantzet/ Matth. 15. 1.
Joh. 5. 1. Pet. 1. Boͤſe aber iſt ſie/ vnd ein Baum deß Todes/ wenn ſie
ſich lencket zur rechten vnd lincken/ mit annehmung eygnes Willens/
da ſie in jhr ſelber erfaͤhret/ das Gute von Gott/ vnd das Boͤſe von jhr
ſelbſt: Vnd darvon hat ſie den Todt vnnd Verdamnuß/ welches jhr
eygene ſchuld iſt/ vnd nicht Gottes.
Das zehende Capittel.
Daß die vernuͤnfftige Creatur jhr ſelber ſey das Geſetze
vnzertrennlich/ ja Gott wolle in jhr ſelber ſolches ſeyn/ damit er ſich ſelber ge-
biert vnd vnſer Seligkeit ſuchet. Vnd wie die Vbertrettung deß Gebotts
geſchicht in Adam/ durch annehmung deß Willens: Alſo
geſchicht die haltung der Gebott in Chriſto
in gelaſſenen Willen.
WEnn ich einen Knecht miedte zum Dienſt/ ſo weiß er noch nit
was er in ſeinem Ampt thun ſoll/ darumb gebe ich jhm einen
Befehl oder Geſetz/ diß vnd das ſoll er thun/ Alſo iſt das Ge-
ſetz vnd der Knecht geſchieden/ dann ein anderſt iſt das Geſetze/ ein an-
ders iſt auch der Knecht/ vnd der Knecht iſt nicht das geſetze/ Aber all-
hier mit Gott vnd ſeiner Creatur gehet es nicht alſo zu/ Da iſt das ge-
ſetze vnd Creatur vngeſcheiden/ da iſt Creatur jhr ſelbſt das geſetze/ wel-
ches ſie mitbringet auß der Schoͤpffung/ wie das Leben vnnd Weſen/
vnd

Das Ander Buͤchlein.
vnd mag ohne Geſetz nicht ſeyn/ ſie helt es/ oder halte es nicht/ dann die
vernuͤnfftige Creatur/ wie ſie zum Gleichnuß vnd Bildnuß GOttes
geſchaffen iſt/ vberzeuget ſich ſelbſt jhres gehorſams gegen Gott/ vnnd
findet in jhr geſchrieben/ was ſie thun vnd laſſen ſoll/ nemblich ſie iſt nit
von jhr ſelbſt/ darumb ſoll ſie nit jhr ſelbſt eygen ſeyn/ ſondern ſich dem
laſſen/ von welchem ſie iſt/ mit jhrem willen gantz vnd gar: Dann ſie iſt
nicht jhr eygen Bildnuß/ ſondern eines andern/ vnnd hat ſich nit ſelbſt
gemacht/ mag auch ohne den Schoͤpffer nit beſtehen noch leben/ Dar-
vmb ſoll ſie ſich ſelber nicht ſuchen/ lieben/ noch finden/ vnd ſoll nit wiſ-
ſen/ was gut oder hoͤß iſt/ ꝛc. Der Koͤnig von Portugallia muͤntzet guͤl-
den/ da einer zehen Thaler gilt/ ſo nun ein ſolcher gemuͤntzter Portuga-
leſer eine vernuͤnfftige Creatur were/ ſo erkennte er zwey Dinge in jhm
ſelbſt auß dem Bildnuß vñ Vberſchrifft. Erßlich billichen Gehorſam1.
gegen dem Muͤntzmeiſter/ dann er were nit ſein ſelbſt Bildnuß/ vnd het-
te ſich nicht ſelbſt gemacht. Zum andern/ gegen den andern Portugale-2.
ſern/ daß er nit geringer noch beſſer were/ ſondern gleiches geltens: Aber
diß Exempel iſt nit gnug zuerklaͤren ſolche groſſe Dinge/ Denn beydes
die Muͤntze vnd der Muͤntzmeiſter ſind ſterbliche Creaturen/ darumb
iſt die Muͤntze nit auß dem Weſen deß Muͤntzmeiſters/ ſondern auß ei-
ner andern Materia geformiret/ Darumb ſollen wir durch ein jrꝛdiſch
Exempel vns fuͤhren laſſen zu dem Him̃liſchen/ vnd nit in Jrꝛdiſchen/
auß liebe der Portugaleſer erſauffen/ der einige Gott iſt der ewige Koͤ-
nig/ vnſterblich vnd vnerforſchlich/ Der hat jhm gleich geſchaffen eine
ewige Bildnuß/ die vernuͤnfftige Creatur/ den rechten vnſterblichen
Menſchen/ daß er ſeyn ſolte wie er iſt. 1. Johan. 4. Sap. 1. Gen. 2. Die
Bildnuß iſt nit auß einem Erdenkloß/ auch nit auß einer andern Ma-
teria/ auſſerhalben Gott ſondern auß dem Munde Gottes ſelber kom-
men/ als die Eva vnd Adam/ oder als ein Sohn vnd Vatter/ darumb
bringet dieſe Bildnuß mit jhr das Goͤttliche Geſetze/ vnnd die Vber-
ſchrifft/ non concupiſces, laß dich nit geluͤſten: Dann in dieſem Ge-
bott ſtehet Chriſtus/ vnnd alle Schrifft verfaſſet/ Oder non edes de
arbore vetita, iß nit von dieſem Baum welchen ich dir verbiete. Eben
mit der Bildnuß vnd Vberſchrifft/ non habebis Deos alienos, oder
Mliebe

Erkenne dich ſelbſt/
liebe Gott vnd deinen Nechſten. Dieſe Vberſchrifft iſt das gantze Ge-
ſetze vnd Gott/ oder Chriſtus ſelber: Dann ob wol die Creatur als ein
Bildnuß jhr das geſetz ſelbſt iſt/ ſo wil doch GOtt in der Creatur mit
vnd durch dieſelbige das geſetz ſelbſt ſeyn vnd iſts auch/ dann das geſetze
Gottes iſt Gott ſelbſt/ wiewol GOtt in Ewigkeit fuͤr ſich ſelbſt weder
wille/ geſetze/ noch diß oder das iſt/ aber in mit vnd durch Creatur wirde
er vnſert halben zum geſetze/ zum wort vñ willen/ zur liebe/ alſo iſt Got-
tes wort der wille vnd das geſetz ſelber in der Creatur/ er iſt die liebe ſelb-
ſten/ damit meynet vnd ſuchet Gott nichts anderſt/ als vnſere frewde/
wonne/ leben vnd ſeligkeit/ Dann die gebott Gottes ſind lauter Leben/
vnd Gott ſelber/ vnd eben mit dem gebott oder geſetze/ non concupi-
ſces, non edes de arbore, &amp;c. gebiert ſich GOtt ſelbſt/ daß wir alles
haben vnd ſeyn ſollen von gnade in jhme/ mit jhme/ vnd bey jhme/ was
er iſt vnnd hat: Von jhm ſelbſt von Natur/ welches nicht anderſt ſeyn
mag/ denn daß Gott ſelber ſey der Menſch/ Gott wil das alles in allem
ſeyn in dieſer zeit ſo wol als in jenem Leben/ Darumb beten wir Dein
Reich komme/ Dein Will geſchehe/ ꝛc. welches alles Chriſtus heiſſet
in dieſer zeit/ dann wenn Gott ſelber Menſch iſt/ da iſt Chriſtus/ wie in
den erſtgebornen zuſehen iſt/ alſo ſehen wir daß GOtt oder ſein geſetz/
der wille Gottes/ oder Chriſtus ſey/ vnnd das alles in/ mit/ vnnd durch
Creatur. Wer diß nicht vernimpt/ hat Chriſtum weder geſchen noch
erkannt/ wuͤhlet nur im Buchſtaben ohne Krafft vnd Safft.
Nun mercke weiter/ wie geſchicht die Goͤttliche Vbertrettung in
Adam/ vnnd durch Adam/ vnnd wie geſchicht die widerbringung der
Vnſchuld/ oder die haltung der Gebott in Chriſto/ vnnd durch Chri-
ſtum? Antwort: Durch die Schlange/ welche da Engel vnnd Men-
ſchen verfuͤhret vnnd betreuget/ vnd ſolche Schlange wohnet bey dem
verbottenen Baum/ ja lieget darinne verborgen: Wie kommet ſie aber
herfuͤr/ daß ſie mit dem Menſchen rede? Antwort/ Durch erkaͤndtnuß
ſein ſelbſt/ vnnd anmaſſung deß willens/ da ſich die Creatur anmaſſet
deß willens/ welcher frey ſolte bleiben/ vnd niemand eygen werden: ſol-
ches geheimnuß aber ein wenig zuentdecken/ ſo halte gegeneinander
Gott vnd Creatur/ Weſen vnd Bildnuß/ das ewige vngemachte/ vnd
das

Das Ander Buͤchlein.
das angefangene gemachte/ Gott iſt ſein ſelbſt eygen/ denn er iſt von kei-
nem andern/ ſondern von jhm ſelbſt/ er iſt ſein Herr ſelbſt/ er lebet jm
ſelbſt/ er iſt keines dinges beduͤrfftig/ er ſorget nicht/ jhm gebricht nichts/
fuͤrchtet ſich nichts hat kein gebott noch geſetze/ er iſt das hoͤchſte vnnd
ſeligſte Weſen. Dieſer GOtt ſchaffet jhm ein vernuͤnfftige Creatur
zum Bildnuß zur ewigen Mahlſchafft. Hoſ. 2. welche iſt vollkom-
men/ wie er ſelbſt/ wie einem Bildnuß zuſtehet. Was thut Creatur/ ſie
ſuchet die Seligkeit/ vnd meynet ſie wolle Gott finden/ vnd eben damit
verleuret ſie jhn/ Sie kommet zu erkaͤndtnuß jhr ſelbſt/ daß ſie eben iſt
wie Gott/ hat luſt vnnd gefallen daran/ nimmet ſich dieſes alles an/ als
were es jhr eygen/ vnnd dieweil ſie durch natuͤrliche widerbringung zu
jhr ſelbſt kehret/ ſpricht die Schlange/ Jß darvon/ ſo wirſt du auch ſeyn
wie Gott/ das iſt/ Gott iſt ſein ſelbſt eygen/ ſey du auch deines eygenen
willens/ vnd habe luſt an dir ſelber wie Gott/ vnnd lebe auch am geſetze
frey wie Gott/ vnd liebe dich ſelber wie Gott ohne furcht/ vnd henge an
dir ſelbſt wie Gott an jhm ſelbſt hanget/ alſo wirſtu Gott gleich ſeyn:
Dann darumb hat dich Gott zu ſeinem Bildnuß geſchaffen/ daß du
ſolt ſeyn/ gleich wie er iſt/ Warumb ſolte Gott dieſen Baum geſchaf-
ſen/ vnd mit in das Paradeiß geſetzet haben/ wann man nicht ſolte dar-
von eſſen/ die weil er alſo luſtig iſt anzuſehen/ Dann er iſt gar luſtig vnd
angenem der Natur jhr ſelbſt eygen ſeyn/ fuͤr ſich ſelber ein GOtt ſeyn
vnd auch ſeyn wie GOTT ſelber: Denn wer GOtt gleich iſt/ der iſt
ſelig.
Sihe diß iſt die Schlange/ die verfuͤhrung vnnd vbertrettung deß
gebotts im Engel vnnd Menſchen: Nemblich daß ſich Creatur vnnd
Engel zu ſich ſelbſt kehrete/ ſich ſelbſt liebete/ an jhr ſelbſt luſt hette/ ſich
ſuchete vnd finde: Das iſt/ die Suͤnde der Vngehorſam vnnd Apſſel-
Biſſz/ dadurch ward Adam euſſerlich vnnd fleiſchlich: Da vergaß er
deß gebotts in jhm/ ꝛc. Verſteheſtu diß noch nicht/ ſo kenntſtu diß noch
nit ſelber/ vnd mangelte dir deß Geiſtes zeugnuß/ vnd iſt nit von dieſem
geheimnuß weiter zuſagen/ wiewol one das gnugſam jetzund geſagt iſt/
wer nur das Buch ſeines Hertzens leſe. Die widerbringung deß Falls
muß geſchehen im gegentheil durch den Weibesſamen/ welcher kom-
M ijmen

Erkenne dich ſelbſt/
men muß/ vnnd der Schlangen den Kopff zertretten/ das Wort muß
in der Jungfrawen gleich empfangen vnd geboren werden. Der Wei-
bes Same iſt der Baum deß Lebens/ vnnd iſt in Adam verborgentlich
nach dem Fall/ vnnd iſt Chriſtus/ Wie kommet er aber herauff/ daß er
Antwort.mit dem Menſchen rede? Durch die Erkaͤndtnuß ſein ſelbſt/ da man
jhm ſelber abſtirbet/ in gelaſſenheit eygenes Willens: Adam/ nach der
Vbertrettung deß Gebotts/ befand Vnruhe/ Zorn/ Endfriedung vnd
Angſt in jhme/ er erkannte die Miſſethat vnd Suͤnde/ mit gantzer ver-
leugnung vnd haſſung ſein ſelbſt/ in wahrer rew vnd gelaſſenheit ſeines
Willens. Wie er nun an jhm ſelber verzaget/ erſtorben war/ welches
alles Gott ſelber durch die fuͤrlauffende Gnade wirckete/ die auch noch
allen Suͤndern zuvorkompt/ vnnd keinen vberhupffet in dieſer zeit/ ſo
wenig als Adam. Wie er nun an jhm ſelber verzaget/ erſtorben war/
Da kam herfuͤr deß Weibesſamen Chriſtus/ vnd lehrete jn/ wie durch
ſolche Widergeburt der Fall muͤſſe erſtattet werden/ Daß man durch
den Todt ins Leben eingehen muͤſte: Wer diß gerne wuͤſte/ wie die Ne-
wegeburt/ die Rechtfertigung/ die Tauffe in Chriſto vollbracht wor-
den/ der erfahre es in jhm ſelber/ beſſer in jhm befunden/ dann viel davon
geſchwatzet mit den falſchen Lehrern/ welche vmb dieſe Articul zancken
ohne alle Experientz: doch magſtu davon leſen Taulerum: Es gilt/ ſich
gantz vnd gar verlaſſen/ vnnd Gott ergeben biß in den Todt/ Ja biß in
die Helle/ Chriſtus hat vns ſolchs vberfluͤſſig gelehret mit ſeinem gan-
tzen Leben vnd Wandel/ wie man ſoll zur Widergeburt geſchickt ſeyn/
Dann ſie iſt ja kein Menſchlich Werck/ Gott wirckts allein/ Philip. 1.
Darumb ſaget er zu den ſeinen/ Falle von dir ſelbſt abe/ Verleugne
dich ſelbſt/ Haſſe dich ſelbſt/ Wende dich vmb/ vnnd ſey wie ein Kind/
Stirbe dir ſelbſt abe/ Such dich nicht ſelbſt/ Nimb dein Creutz auff/
dich/ Matth. 10. 16. Luc. 17. Joh. 12.
Das eylffte Capittel.
Daß ein jeder Menſch ſein ſelbſt groͤſter Feind ſey/
darumb darff er ſich fuͤr niemands alſo ſehr fuͤrchten vnd
huͤten/ als vor jhm ſelbſt.
Dieweil

Das Ander Buͤchlein.
DIeweil in einem jeden Menſchen zwey widerwertige Dinge/
Adam vnd Chriſtus: der Schlangen vnd deß Weibes Sa-
men/ der Baum deß Todes/ vnd der Baum deß Lebens/ vnd
alſo hie beyſammen ſichen/ Gifft vnd Artzeney in einem Menſchen/ ſo
folget doch/ daß ein jeder fuͤr ſich ſelber nicht ſicher ſey/ Sondern muß
ſich fuͤr jhme ſo ſehr huͤten/ als fuͤr dem Teuffel ſelbſt. Adam oder der
Schlangen Samen kompt in vns von Natur durch den biß im Apffel/
Vnd hetſſet Vnglaube/ Vngehorſam/ der alte Menſch. Alſo iſt der
Menſch mit eygenem Willen/ wiſſen/ koͤnnen/ vermoͤgen/ wircken/
thun vnd laſſen/ der verbottene Baum ſelbſt/ darvon er in dem Garten
dieſer Welt nicht ſoll eſſen/ auff daß er nicht ſterbe: Dargegen Chri-
ſtus deß Vatters Wort/ oder der Weibesſame/ kommet in vns durch
Gnade/ vnnd heiſſet Glaube/ Gehorſam/ der newe Menſch/ Alſo iſt
Menſch durch die Newegeburt ein Chriſt/ in Chriſto/ vnd durch Chri-
ſtum/ vnd mit Chriſto/ er wird ein Kind vnnd Sohn GOttes/ in dem
Sohne/ mit dem Sohne/ vnd durch dem Sohne/ Dann mit Chriſto
wird ein jeder gleubiger gantz einig/ Vnd bleibet in jhme/ vnd Chriſtus
in jhm.
Gleich wie ein jeder gleubiger gantz eins wird mit dem alten Adam/
vnd bleibet in Adam/ vnd Adam in jm/ Ob ſchon aber dieſe zwey wider-
wertige im Menſchen ſeynd die zeit deß Lebens/ ſo moͤgen ſie doch nicht
beyde mit einander herꝛſchen/ oder ſigen: herꝛſchet der Geiſt oder Chri-
ſtus in dir/ ſo wird das Fleiſch vnd Adam in dir gedempffet/ vnd vnter-
getrucket: herꝛſchet das Fleiſch in dir/ oder der alte Menſche/ ſo muß vn-
ten liegen Chriſtus der newe Menſch in dir/ vnd iſt ein ſtetiger jmmer-
werender Kampff/ im Glauben/ je mehr einer im Glauben wandelt/
je mehr einer ſolches Kampffes befindet/ je weniger aber einer deß Glau-
bens hat/ je weniger er auch deß ſtreitens inne wird/ Dann mit wehme
will dieſer ſtreiten/ der da ſein ſelbſt eygen iſt/ vnd deß Teuffels? Dann
biſtu dir ſelber gelaſſen/ nach deinem eygenen Willen/ ſo hat der Teuf-
fel alle Gewalt vber dich/ vnd iſt dein Fuͤrſt vnd Herꝛ/ vnnd hat dich ge-
bunden zur Verdamnuß/ Wie wilt du nun gebundener vnd geſange-
ner wider deinen Fuͤrſten kriegen: Dargegen ſo du nach dem Willen
M iijGottes

Erkenne dich ſelber/
Gottes lebeſt/ ſo biſtu nimmer dein ſelbſt/ ſondern deines Erloͤſers Chri-
ſti: Wiltu Chriſtum zum Heuptman vnd Fuͤrſten behalten/ ſo muſt
du dein ſelbſt vnnd deß Teuffels Feind ſeyn/ Jetzt gehet der Kampff
an/ wider dich ſelber vnnd den Teuffel/ Die gleubigen ſeynd durch
Chriſtum geſreyet/ vnd loß gemacht: Solche Freyheit zuerhalten
muß geſchehen durchs kaͤmpffen vnter dem Panier Chriſti/ wider ſich
ſelber/ von dieſem Kampff beſihe Paulum/ Rom. 7. So der Menſch
nit ſein ſelbſt groͤſter Feind were/ So hette Gott nit im Paradeiß dieſen
Baum verbotten/ vnd geſprochen: Huͤte dich daß du nicht eſſeſt vom
Baum deß Erkendtnuß deß guten vnnd boͤſen/ Gen. 2. Eben iſt allen
Menſchen mit Adam verbotten biß am juͤngſten Tag/ Jtem ſo der
Menſch ſein ſelbſt nit groͤſter Feind were/ ſo hette Paulus von jm ſelber
nit geſaget alſo: Jch weiß daß in mir/ das iſt/ in meinem Fleiſch wonet
nichts gutes/ Rom. 7. Darumb treget ein jeder ſein Feind an ſeinem ey-
genen Halſe/ wer das nit erkennet in jhm ſelber/ iſt vnſelig. Jtem ſo wir
vns nit ſelber verhinderlich weren/ vnd die groͤſten Feinde/ ſo hette vnſer
Seligmacher vns nit duͤrffen alſo lehren/ Haſſet euch ſelber/ verleug-
net euch ſelber/ das iſt/ achtet vnd haltet euch alſo/ als ob jhr nit mehr le-
betet/ verlieret euch ſelbſt/ fallet von euch ſelber abe: Jtem ſterbet euch
ſelber abe/ ſo jhr anders wolt in das Reich Gottes eingehen/ Jhr muͤſſet
zu Narren vnd Kindern werden/ vnd nichts mehr von euch halten vnd
wiſſen/ ſonſt moͤget jhr nicht eingehen in das Himmelreich/ Matth.
18. Er hat vns auch taͤglich lehren ſprechen im gebete/ Erloͤſe vns von
dem Vbel/ damit er vns ermahnet/ wie das groͤſte Vbel auß vns
ſelber kommen/ Darumb ſpricht GOtt durch Oſeam, auß dir Jſra-
el/ kommet das boͤſe/ von mir aber das gute/ Oſeæ 13. Darumb ſollen
wir von Hertzen beten/ Erloͤſe vns Herr von dem Vbel/ das iſt/ leh-
re vns erkennen/ wie aller Jammer vnnd Boͤſes entſpringe nicht von
dir/ ſondern von vns ſelbſt/ Erloͤſe mich von dem boͤſen Menſchen/
welches ich ſelber bin/ Dann in der Warheit/ ſo der Menſch von jhm
ſelber loß iſt/ vnd ſonderlich von ſeinem eygenen Willen/ ſo iſt er auch
vom Teuffel loß/ der mag wider jhn nichts außrichten/ Dann was
will jn der Teuffel thun/ ob er jn ſchon anfichtet/ ſo er iſt deß Herrn
Chri-

Das Ander Buͤchlein.
Chriſtiewig worden/ vnd nimmer ſein ſelbſt/ Darumb iſt das ein ſiche-
rerer Weg in Himmel ſich ſelbſt verlieren/ Vnd von jm ſelber loß wer-
den/ auff daß wir in dem Willen Gottes leben/ das iſt/ in Chriſto/ vnnd
nicht in vnſerm eygenen Willen/ Wer nach eygenem Willen lebet/ das
iſt/ nach dem alten Adam/ der iſt ſein ſelbſt eygen/ vnnd deß Teuffels
Knecht vñ Gebundener/ wer aber im Glauben nach dem Willen Got-
tes lebet/ der iſt nit mehr ſein ſelbſt Herꝛ/ Sondern Gott iſt ſein Herꝛ/ der
wird thun was Gott will/ vnd nit was der Teuffel/ oder der alte Adam
will: Der ſeligmachende Glaube erloͤſet vns recht vom Vbel/ das iſt
von vns ſelber/ Dann erloͤſet den Menſchen nicht mehr ſein ſelbſt eygen
ſeyn/ Sondern er muß das ſeyn/ an dem er gleubet. Wer ſich nu ſelber
erkennet/ der betet mit Bruder Nielaus in Schweitz alſo/ Herr Je-
ſu Chriſte nimb mich mir/ vnd gib mich gantz zu eygen dir/ erloͤſe mich
von dem Vbel.
Das 12. Capittel.
Wer ſich nicht leſſet vnd haſſet/ ſondern ſich ſelber ſu-
chet/ oder an jhm ſelbſt klebet/ Der iſt ſein ſelbſt Feind/ vnd mag
ins Reich Gottes nicht kommen.
CHriſtus ſaget nicht alleine zu ſeinen Juͤngern/ ſondern zu allen
denen/ ſo da wollen ſelig werden/ alſo: Wer ſein Leben gedencket
zuſuchen vnnd zufinden/ Der wirds verlieren/ Wer aber ſeines
Lebens vnachtſam iſt/ oder verleuret/ der wirds finden: Jſt ſo viel ge-
redet/ wer an jhm klebet/ ſich ſelbſt oder ſein Leben lieb hat/ vnnd ſein
eygen ſuchet/ der darff nicht gedencken/ daß er es bekomme/ oder er-
halte: Sondern wer ſich kan verleugnen vnd laſſen/ alſo daß er auch
ſein Leben fuͤr nichts halte/ der iſt ſicher vnd gewiß/ daß er es hundert-
feltig wider finde. Ein Menſch der jhm ſelbſt gelaſſen iſt/ Vnnd nicht
Gottes bleibet/ der ſuchet ſich in allen Dingen ſelbſt/ vnnd liebet ſich
ſelbſt/ er thue vnd laſſe was er woͤlle: Vnd ſolches ſelbſt ſuchen vnd
lieben iſt eben der Schade/ vnnd Hindernuß/ dardurch er zum Ewi-
gen nicht kommen mag. Es fliehen vnd meyden etzliche die Laſter vnd
Suͤnde/ darumb daß jhr Gewiſſen beſchwert/ vnnd Entfriediget
wird/

Erkenne dich ſelber/
wird/ Dann durch Suͤnde wird das Hertz vnluſtig/ vnd vnruͤhig zu al-
len Dingen: Dieweil ſie auch ſehen/ daß die Luſt der Suͤnden ſehr kurtz
iſt/ der Schmertze aber vnd Angſt nach gethaner Suͤnden lange waͤret:
Diß iſt eine zimbliche Meynung Suͤnde zuverhalten: Aber nit eine
Chriſtliche Meynung/ ſondern eines natuͤrlichen Weltmenſchens/ die-
weil eygen Luſt vñ Friede geſuchet wird/ die Suͤnde beraubet dem Men-
ſchen deß guten gewiſſens/ macht eine Scheidmawer zwiſchen Gott
vnd jme/ bringet Schmertzen vnd Leyd/ vnd wer es durch ſeinen Scha-
den offt gemercket/ vnd gelernet hat/ So iſt ja die Luſt deß ſieges vber
die Suͤnde/ viel lieblicher vnd groͤſſer dann die Luſt/ in der vollbringung
der Suͤnden/ Dulcis ſemper eſt vin cere peccatum, quàm ire ad
peccatum, Die Suͤnde vberwinden bringet Frewde/ vnd behelt ein
gut Gewiſſen/ aber die Suͤnde der begangenen Suͤnden/ bringet Angſt
vnd Schmertzen: Darnach laſſen ſich auch etzliche darumb abſchre-
cken von Laſtern vnd Suͤnden/ in dem ſie bedencken die groſſe Schan-
de vnd Vnachtſamkeit der Suͤnden/ daß ſie nicht zu Knechten werden/
der Vnehre vnd der Schande/ Dann eine jede Suͤnde machet dem
Menſchen zum gefangenen/ zu nichts/ vnd wirffet jhn in eine ſchendli-
che Dienſtbarkeit/ in gewalt der Beſtien/ deß Fati, deß geſtirns/ der boͤ-
ſen Menſchen vñ Teuffel. Hieher ſoll gezogen werden der Spruch Se-
necæ, Si ſcirem Deum ignoſcitarum &amp; homines eadem ignora-
turos eſſe: Tamen ob vilatatem peccati, peecare, erubeſcerem,
Wann ich gleich meine Suͤnde fuͤr dem Menſchen verbergen koͤndte/
vnd fuͤr Gott/ So wolte ich doch vmb der vnachſamkeit der Suͤnden
nit vnrecht handeln: Solche Vrſache hat viel vernuͤnfftiger/ redlicher
Heyden auffgehalten/ daß ſie es jhnen fuͤr eine Schande vnnd Spott
achteten/ ſich durch Suͤnde vnd Laſter den Thieren vnd Beſtien gleich
zumachẽ. Mancher wird von Suͤnden abgeſchꝛeckt durch betrachtung
Helliſcher Pein/ auß Furcht der Straffe/ ſo er gedencket vnd hoͤret pre-
digen von der Qual vnd Marter aller Verdampten in ewigkeit in der
Hellen. Andere fliehen vnnd meyden die Suͤnde/ auß Hoffnung deß
Lohns/ daß ſie das ewige Leben bekommen/ ſo ſie hoͤren von der Frewde
vnnd Seligkeit predigen aller Heiligen in ewigkeit: Ob nun ſchon ein
Menſch

Das Ander Buͤchlein.
Menſch auß dieſen obgemelten Vrſachen beweget/ ſich fuͤr Suͤnden
huͤnt vnd leſſet ſich anſehen/ er ſey auff dem rechten Wege zur Selig-
keit/ So iſts doch nicht der rechte Weg: Denn er ſuchet ſein eygens/
vnd klebet an jhm ſelber/ hat ſich ſelber noch nicht gelaſſen. Dann in al-
len dieſen obgemeldten Vrſachen ſuchet der Menſch nicht Gott ſeinen
Schoͤpffer/ noch ſeine Ehre/ ſondern er meynet ſich ſelber/ vnd ſuchet
ſein eygen Gnuͤge/ Luſt vnd Seligkeit. Dann dieweil er Suͤnde ver-
meydet/ vmb das/ daß ſein Gewiſſen in Friede vñ Ruhe bleibe/ oder daß
er nit von der Welt zu ſchanden werde/ oder daß er die Qual vnd Pein
vermeyde/ vnnd vielmehr Frewde/ vnd ewiges Lebenerlanget/ ſo ſuchet
er draun ſich ſelbſt/ ſeine Luſt/ Leben vnd Seligkeit.
Dann wo er nit Luſt genuͤge oder die Seligkeit fuͤnde/ ſo wird er we-
nig nach Gott fragen/ er wuͤrde nach ſeinem eygenen Willen leben/ vnd
ſuͤndigen/ es were gleich Gott lieb/ oder leyd/ vnd wo er nicht ruhe finde/
ſeine Luſt/ genuͤge vnd gemach/ er lieſſe Gott fahren/ vnd dienete jhm
nicht/ Darumb ein ſolcher Lohnſuͤchtiger Menſch ſuchet nicht Gott/
vnd meynet auch nicht Gott/ Sondern er ſuchet den Lohn/ das iſt/ ſich
ſelber in allen Dingen bey Gott vnd bey den Creaturen/ Aber ein wah-
rer Gottmeynender Menſch/ vnd ein lauter Gottliebender Chriſt/ die-
net Gott nicht vmb Lohn/ noch auß Furcht der ſtraffen/ ſondern ver-
giſſet ſein ſelbſt: Haſſet ſein Leben/ verleugnet ſich ſelber/ ſuchet alleine
Gott vnd ſeine Ehre/ vnd ſuchet nicht das ſeine/ weder in groſſen noch
im kleinen/ vnnd iſt vnachtſam ſeines Lebens/ verleuret daſſelbe/ vmb
Gottes willen/ auß lauterer Liebe gegen Gott/ nicht daß er will das e-
wige Leben darumb finden/ Dann das were noch ſich ſelber gemeynet
vnd geſuchet/ vnd nit den lautern bloſſen Gott. Ein Gott meynet der
Menſch dienet Gott/ vnd huͤtet ſich fuͤr Suͤnden auß lauterer Liebe/
ohne Hoffnung deß Lohns/ vnd ohne Furcht der Verdamnuß/ (dann
ſolches gehoͤret den Mittlingen/ vnd Lohnſuͤchtigen Knechten zu/ nicht
Kindern Gottes) vnnd leſſet zuvor auß ſich ſelber: Vnd in dem er ſich
nichts achtet/ in gantzer gelaſſenheit/ vnnd verleugnet deß ſeinen/ So
findet er alles tauſentfeltig wider/ von dieſem liß weiter in der Theolo-
gia germanica vnd Iohanne Taulero.
NAber

Erkenne dich ſelbſt/
Aber ein falſcher Menſch/ der ſich ſelber meynet/ vnd ſuchet/ der
ſtraffet ſich ſelber/ vnd iſt ſein Feind/ Dann dieweil er ſeligkeit meynet
vnd ſuchet/ ſo findet er keine/ dann er hat nicht Gott gemeynet/ ſondern
ſich ſelber: Vnd dieweil er an der Creatur hanget/ mag er an GOtt
nicht anhangen/ dieweil er ſich ſelber liebet/ mag er Gott nicht lieben:
Dieweil er ſich ſelber ſuchet/ ſo mag er Gott nicht ſuchen: Vnd das
iſt billich daß er nichts findet vnnd erlanget/ dann er ſuchet nichts/ das
iſt/ die Creatur oder ſich ſelber. Dann was were es/ der Creatur/ ſo
Gott nicht were/ Sie were nichts/ vnd wuͤrde auch nichts fuͤr ſich ſel-
ber: Wer diß nicht verſtehet/ hat noch wenig gelernet/ was das Leben
Chriſti ſey/ Vnd weiß wenig von der heiligen Schrifft/ Wer aber alle
Ding leſſet/ vnd ſuchet lautern bloſſen GOtt/ ohn eynigen Nutz/ der
findet Gott/ vnd alle Dinge mit jhm/ Dann Gott iſt alle Ding/ Vnd
darinne iſt vollkommene Seligkeit/ Darumb iſt von noͤthen/ nicht
alleine die Suͤnde meyden/ ſondern ſich ſelber viel mehr haſſen/ verleug-
nen/ verlieren/ in nichten das ſeine ſuchen/ ſein Leben haſſen/ Vnd jhm
ſelbſt abſterben im Geiſt vnd Natur/ von innen vnd von auſſen/ Sihe
das iſt Chriſtus/ vnd das Leben Chriſti/ vnd diß will Chriſtus haben/
vnd nichts anders/ ꝛc.
Das 13. Capittel.
Wie das Reich Gottes innwendig in vns ſey/ ja viel
naͤher/ dann daß wir vns ſelber ſeyn/ vnd doch nicht mag
erlanget werden/ Die Seele bringet dann
jhren Mann her.
DAß der Menſch ſich weiter erkenne/ ſo ſoll er auch lernen/ wie
er in jm habe vnd trage/ nemblich einen ſolchen Schatz/ der da
groͤſſer ſey dann Himmel vnd Erden/ vñ wo er den Schatz nit
erkeñet allhier/ ſo mag er gedencken/ daß er jm genom̃en werde/ an jenem
Tage: Chriſtus ſaget das Reich Gottes iſt in euch/ Luc. 17. vnd zu Phi-
lippo ſaget er/ ich bin in euch/ Joh. 14. Vnd Johannes ſaget/ Gott gi-
bet vns von ſeinem Geiſte/ 1. Joh. 3. Dieſer Geiſt iſt Gott ſelber in vns/
vnd

Das Ander Buͤchlein.
vnd er iſt vnſer Himmel vnd Reich/ er iſt das Wort deß Vatters/ oder
Chriſtus/ Er iſt der Schatz im Acker verborgen/ er iſt das Senffkoͤrn-
lein/ die edle Perle: Wie moͤchte ein eynfaͤltiger Menſch ſeinen Schoͤpf-
ſer alſo verachten/ wann er ſich ſelber kennete/ oder wann er nicht durch
die Weltgelehrten verfuͤhret vnd verfinſtert wuͤrde/ welche jhnen vom
Reich Gottes fuͤhren/ auff außwendige Dinge/ vnd binden Chriſtum
an außwendige Stellen/ Perſonen vnnd oͤrter/ ſo doch Chriſtus ſelber
ſpricht/ er ſey weder hier/ noch da zufinden/ Luc. 17. Wir duͤrffen Chri-
ſtum oder den Himmel nit auſſer vns/ ſondern in vns ſuchen/ Darumb
wenn wir beten/ dein Reich kom̃e/ wird mit gemeynet/ daß es ſoll in vns
kommen/ dann es iſt zuvor in vns/ Sondern das will das Gebete/ daß
wir lernen in vns finden/ fuͤhlen vnd ſchmecken/ das Reich Gottes/ vnd
nit deß Schatzes vnachtſam ſeyn/ mit der vndanckbaren Welt/ auff
daß er vns nit genommen werde. Daß ſich der eynfaͤltige Menſch lerne
recht betrachten/ wie er eine Wohnung vnd Tempel Gottes ſey/ will
ich eine Predigt auß dem Taulero herſetzen/ darinne beweiſet wird/
daß alle Ding in vnd/ vnd nicht auſſer vns ſollen betrachtet/ vnnd ge-
ſuchet werden. D. Eckart ſprach: Erſchrecket nicht/ das hoͤchſte Gut
oder das Reich Gottes iſt euch nahe/ dann es iſt innwendig in euch/ Es
iſt ewer keiner ſo grob/ noch ſo kleiner Verſtaͤndtnuß/ noch ſo ferꝛne/ er
moͤchte dieſe Freuwde oder Himmel in jhm finden/ in der Warheit/
als er es mit Frewde vnnd mit Verſtaͤndtnuß/ ehe daß jhr noch auß
dieſer Kirchen kommet/ Ja ehe ich das noch predigte/ er mag es alſo
warlich in jhm finden vnnd leben/ als daß GOtt iſt/ vnd ich Menſch
bin/ deß ſeyt gewiß/ Dann es iſt war/ vnnd die Wahrheit ſprichtes ſel-Joh. 4.
ber/ ſolches will ich beweiſen mit einer Gleichnuß: Vnſer Herr
ſaß auff eine Zeit bey einem Sodtbrunnen/ er war muͤde/ da kam ein
Samaritaniſch Weib/ vnnd brachte mit jhr einen Krug/ vnd ein
Seyl/ Waſſer zu ſchoͤpffen: Da ſprach vnſer Herr/ Weib gib
mir zutrincken/ Vnnd ſie antwortet jhm vnd ſprach/ Wie bitteſt du
von mir trincken/ ſo du ein Juͤde biſt/ vnnd ich ein Samaritaniſch
Weib/ (dann die Juͤden haben keine Gemeynſchafft mit den Sa-
maritanern/) Jeſus antwortet vnnd ſprach zu jhr/ Wann du er-
N ijkenne-

Erkenne dich ſelbſt/
kenneteſt/ die gnade Gottes/ vnd werder were/ der mit dir redet/ du be-
teſt jn/ Vnd er gebe dir lebendiges Waſſer/ Dann wer da trincket von
dieſem Waſſer/ dem duͤrſtet widerumb/ aber daß ich gebe/ Wer das
verſuchet/ den duͤrſtet nicht mehr/ vnnd von jhm wird entſpringen ein
Brunn deß ewigen Lebens/ Das Weib merckete die Wort vnſers
Herrn/ (wann ſie gienge nit gerne offt zum Brunnen) vnd ſprach:
Herr ſo gib mir trincken deß Waſſers/ daß mich nicht mehr duͤrſte/
da ſprach vnſer Herr/ gehe hin/ bringe deinen Mann her: Vnd ſie
ſprach/ Herre ich habe keinen Mann: Jeſus ſprach zu jhr/ du haſt
recht geſaget/ ich habe keinen Mann: Fuͤnff Maͤnner haſt du gehabt/
vnd den du nun haſt/ der iſt nicht dein Mann/ Da lieſe ſie fallen Seyl
vnd Krug/ vnd ſprach zu vnſerm Herrn/ Jch ſehe wol daß du ein
Prophet biſt/ Nun weiß ich daß geſchrieben ſtehet: Wann Meſſias
kompt/ der wird vns alle Ding lehren/ vnd wird vns die Warheit kund
Chriſtus
nec hic, nec
illic.thun/ Da ſprach Chriſtus/ ich bin es/ der mit dir redet: Das Wort er-
fuͤllet alle jr Hertz/ darnach ſprach ſie/ Herr vnſere Vaͤtter haben ge-
beten/ auff dieſem Berge/ vnd jr ſaget/ daß man zu Jeruſalem im Tem-
pel muͤſſe anbeten/ als ob ſie ſpreche/ welche vnter dieſen beten GOtt
am aller warlichſten/ vnnd welches iſt der Orth? Berichte mich deß:
Da ſprach Chriſtus/ die zeit wird kommen vnnd iſt jetzund dar/ daß jhr
weder auff dieſem Berge/ noch zu Jeruſalem den Vatter werdet anbe-
Regnum
Dei illoſale
est.ten/ Sondern im Geiſt vnd in der Warheit/ dann ſolche Anbeter erfor-
dert der Vatter/ Das Weib ward alſo voll Gottes/ vñ vberfliſſend voll
vnd außquellen/ Vnd predigte vnnd ruſſete mit lauter Stimme/ vnd
wolte alles das zu Gott bringen/ vnd voll Gottes machen/ was ſie mit
den Augen anſehe/ ſiehet/ diß geſchach jhr/ da ſie jhrem Mann wider
hatte. Nimmermehr giebet ſich Gott der Seelen offenbar noch vber-
all/ noch gaͤntzlich/ ſie bringet denn jhren Mann/ das iſt jhren freyen
Willen/ Darumb ſprach vnſer lieber Herr/ Weib du ſageft war/
du haſt ſuͤnff Maͤnner/ ſeynd die fuͤnff Sinnen/ mit denen hat ſie ge-
fuͤndiget/ vnd daꝛumb waren ſie tod/ Vnd den Mann den du noch haſt/
iſt nicht dein Mann/ das war jhr freyer Wille/ der war nicht jhr/ denn
er war gebunden/ vnd gefangen im Todt/ Suͤnden/ Vnd ſie war ſein
vngewal-

Das Ander Buͤchlein.
vngewaltig/ vnd darumb war es nicht jhr/ Dann was der Menſch nit
gewaltig iſt/ das iſt auch nicht ſeyn: Jch ſpreche aber nun/ wenn der
Menſch ſeines freyen Willens gewaltig wird in der Gnade/ vnnd daß
er jhm vereinigen mag mit dem willen Gottes/ gaͤntzlich vnd vberall/
als ein einiges/ ſo bedarff er nicht mehr/ dann daß er ſpreche mit dieſem
Weibe: Herr weiſe mir/ wo ſoll ich beten/ vnd was ſoll ich thun/ daß
dir lieb ſey in der War heit? Da wirdt Chriſtus antworten/ Das iſt/ er
wird ſich offenbaren gaͤntzlich/ vnnd wirdt erfuͤllen den Menſchen alſo
vberfluͤſſiglich/ daß er auß quellende iſt vnd außflieſſende von der vber-
fuͤlle Gottes/ als diß Weib thet in einer kurtzen zeit bey dem Brunnen/
die zuvor gar vngeſchickt war darzu: Vnnd darumb ſpreche ich aber/
als daß ich zuvor ſprach/ Daß ein Menſch iſt hieſo grob/ noch ſo vn-
verſtaͤndig/ noch ſo vngeſchickt darzu/ mag er ſeinem Willen mit der
gnade Gottes lauterlich/ vnd vberall vereinigen mit dem willen Got-
tes/ vnd er bedarff dann nicht mehr ſprechen in ſeiner Begerung/ dann:
Herr/ weiſe mir deinen liebſten Willen/ vnnd ſtaͤrcke mich denſelben
zuthun/ vnd ſolches thut er/ ſo wahr als er lebet/ vnd Gott iſt in alſo rei-
cher Vollheit/ in aller weiſe vollkommen/ als er dieſem Weibe jhe gab.
Sehet das mag der groͤbſte vñ der geringſte vnter euch allen empfahen
von Gott/ ehe daß er noch auß dieſer Kirchen komme/ Ja eben daß ich
dieſe Predigt vollende/ mit guter warheit/ als wahr als Gott lebet/ vnd
ich ein Menſch bin/ Vnd darumb ſpricht er/ erſchrecket nit/ das Him-
melreich iſt innwendig in euch/ vnd euch viel naͤher/ dann daß jhr euch
ſelber ſeyt/ wo jhr nur Weiblich ſuchet. Hactenus Taulerus.
Es ſind alle natuͤrliche vnd vbernatuͤrliche Guͤter zuvor im Men-
ſchen: aber dennoch bekommet ſie keiner/ er bete deñ darumb/ ſuche vnd
klopffe an. Wir ſind auch gleich begabet von vnſerm Schoͤpffer/ vnd
hat einer ſo viel als der ander. Daß wir aber ſo vngleich in demſelbigen
erſcheinen auff Erden/ iſt die vrſach/ daß wir Gott nit gleich lieben vnd
vnſern Nechſten/ vnd nit zugleich beten/ ſuchen vnnd anklopffen. Von
dieſem gleichen Erbtheil in einem jeden Menſchen zeuget die Schrifft
allenthalben/ vnd Paracelſus in ſeinem Buͤchlein de fundamento ſapi-
entiæ/ daſſelbe liß mit fleiß.
N iijDas

Erkenne dich ſelbſt/
Das 14. Capittel.
Daß wir auß dem Bildnuß Gottes in vns genugſam
vber wieſen werden/ was da ſey Chriſtus/ oder der vnwandelbare
wille Gottes/ vnd daß man alleine durch Chriſtum muͤſſe
zum Vatter kommen in den Himmel.
DIeweil Gott ein ewiges vnwandelhafftiges Weſen iſt/ ſo iſt
auch ſein Will vnwandelbar/ Darumb was er in ewigkeit
gewolt hat/ das wil er auch fuͤr dem Fall/ vnd nach dem Falle
Adam/ nemlich/ daß wir leben in Chriſto ſeinem Sohne. Nun iſt Chri-
ſtus der außdruͤckliche wille Gottes/ vnd das vnwandelbare Goͤttliche
Geſetze in vnſer Hertz geſchrieben/ Dann in Chriſto/ das iſt/ im Leben
Chriſti zeiget der Vatter außdruͤcklich an. Erſtlich/ wie er gegen vns
geſinnet ſey/ was ſein Wille gegen vns ſey/ vnd wie wir vns gegen Gott
halten ſollen/ nit allein in dieſer Welt/ ſondern auch in Ewigkeit. Es
zeuget die Schrifft in Moſe/ Geneſ. 2. daß Gott den Menſchen geſchaf-
ſen nach ſeinem Gleichnuß vnd Bildnuß/ daß er gleich ſoll ſeyn wie er
iſt/ gantz vollkoͤmlich wie ein Kind ſeinem Vatter: Jn dieſem Bildnuß
wird vns eingethan der Goͤttliche wille/ das Goͤttliche geſetze/ das leben
Chriſti/ oder Chriſtus ſelbſt. Dann Chriſtus iſt eben das/ daß er lehret
vnd lebet/ principiumquod &amp; loquor vobis, &amp;c.
Begeren wir je nun zuwiſſen/ was Gott von vns haben wolle/ vor
dem Fall/ vnnd nach dem Fall/ oder begeren wir zuwiſſen das Gebott
Gottes/ das Geſetz Gottes/ warumb GOtt geſaget habe/ Eſſet nicht
darvon/ auff daß jhr nicht ſterbet/ Gen. 2.
Oder wollen wir wiſſen/ was Chriſtus vnnd die Lehre Chriſtiſey/
was Opffer/ Beſchneidung/ Tauffe vnnd Nachtmal/ Geſetze oder
Evangelium ſey (denn kenneſt du Chriſtum ſo weiſſeſt du dieſe Dinge
alle: Haſtu Chriſtum/ ſo haſtu dieſe Ding alle: kenneſt du vnd haſt du
aber Chriſtum nicht/ ſo weiſt du auch nichts von dieſen Dingen/ vnnd
bift verlehren) Wolleſtu gerne (ſage ich) erkennen den vnwandelbaren
willen Gottes/ ſo beſihe Chriſtum/ das iſt/ ſein Leben/ ſo findeſt du voll-
komblich/ wie du dich gegen Gott vnnd deinem Nechſten halten ſolſt/
Wol-

Das Ander Buͤchlein.
Wolleſtu aber gerne wiſſen vnnd erkennen Chriſtum oder ſein Leben/
das iſt/ die gantze Schrifft/ was Gott damit meynet/ dann Chriſtus iſt
das gantze Geſetze/ vnd alle Propheten/ So fahe an mit ernſt zubeden-
cken die Art/ Natur vnd Eygenſchafft einer Bildnuß/ Adam/ das iſt/
ein jeder Menſch wird geſchaffen zum gleichnuß vnd bildnuß Gottes/
hiemit iſt alsbald eingethan vnd geſchrieben das Geſetze/ oder der wille
GOttes in eines jeglichen Menſchen Hertze: Nun was iſt die Natur
vnd Eygenſchafft einer Bildnuß?
Ein jede Bildnuß iſt nicht von jhr ſelbſt.1.
Sie iſt nicht jhr ſelbſt eygen/ ſondern deß von dem ſie gemacht iſt.2.
Sie weiſet vnd fuͤhret auch nicht auff ſich ſelber/ ſondern zu dem/3.
deß Bildnuß ſie iſt.
Sie mag auch ohne den nicht ſeyn noch beſtehen/ von dem ſie jhr4.
Weſen hat/ die Natur Art vnd Eygenſchafft ſiheſt du gantz vnd voll-
koͤmblich in dem leben Chriſti.
Erſtlich/ dieweil er ein Ebenbild deß Vatters iſt/ ſo iſt er nicht von1.
jhm ſelber/ ſondern vom Vatter.
Er iſt nit ſein ſelbſt eygen/ denn er thut nicht ſein/ ſondern deß Vat-2.
ters wiklen.
Er weiſet vnd fuͤhret auch nicht auff ſich ſelber/ ſondern zu dem deß3.
Bildnuß er traͤget/ nemblich zum Vatter: Alſo iſt Chriſtus die Thuͤr
in Himmel zum Vatter/ wer in jhm wandelt/ der ſtoͤſſet ſich nicht/ ir-
ret auch nicht.
Er mag auch ohne den Vatter nit ſeyn/ er hat all ſein Weſen vom4.
Vatter/ vnd bleibet im Vatter/ vnd der Vatter in jhme/ vnnd iſt mit
dem Vatter eins/ Joh. 14. Wann Paulus ſaget/ Wir ſollen anziehen
den neuwen Menſchen/ der nach Gott geſchaffen iſt/ in vollkommener
Heiligkeit vnd Gerechtigkeit/ oder weñ Chriſtus ſpricht/ ſeyt vollkom-
men wie euwer Vatter vollkommen iſt im Himmel/ ſo meynet er/ daß
wir ſollen leben nach Art vnd Eygenſchafft deß Bildnuß/ das iſt/ W??
ſollen im Glauben leben/ Wir ſollen das Leben Chriſti an vns nem-
men: Als/ wir ſollen annemmen vnd recht halten die Natur/ Art vnnd
Eygenſchafft einer Bildnuß/ als nemlich/ daß wir dem Allmaͤchtigen
Gott

Erkenne dich ſelbſt/
Gott gelaſſen/ vnd ergeben ſeyn/ dann wir ſeynd nit von vns ſelber/ ſon-
dern von Gott gemacht/ wie der Pſalm ſaget/ er hat vns gemacht/ vnd
nicht wir vns ſelbſt/ ipſe fecit nos, Pſal. 99.
Darauß folget daß wir auch nicht vnſer eygen ſeyn/ ſondern deß/
der vns gemacht hat/ nicht nach vnſern eygenem Willen leben/ ſondern
nach dem Willen Gottes/ auch nicht zu vns ſelber kehren/ noch ſelbſt
lieben/ oder luſt an vns ſelber haben/ ſondern zu Gott kehren/ Gott lie-
ben/ vnd alle luſt vnnd frewde an Gott haben: Dann vnſer gewiſſen v-
berzeuget vns/ daß wir ohne Gott nicht ſeyn/ noch leben moͤgen/ Sol-
ches alles heiſſet an Chriſtum glauben/ nemblich wann man ſich mit
Chriſto vereyniget/ ſein Leben vor die Hand nimpt/ in der Natur/ Art
vnd Eygenſchafft der Bildnuß wandelt/ dann der Glaube leſſet den
Menſchen nicht ſein ſelbſt eygen ſeyn/ Sondern deß an dem er glaubet/
Der Glaube leſſet den Menſchen nit machen was er will/ ſondern was
Gott will/ desohalben ſo ſich einer ruͤhmet/ er glaube an Chriſtum/ vnd
bleibet ſein ſelbſt/ handelt nach ſeiner eygenen Luſt/ vnd Willen/ vñ wird
nicht auß dem alten Adam verpflantzet in den newen Menſchen/ der
ſoll wiſſen/ daß er keinen Glauben habe/ vñ noch ein vngleubiger Heyde
ſey/ oder ein falſcher Chriſt/ welches eins iſt/ Dann in der Warheit/ wo
der Glaube den Menſchen nicht verſetzet/ auß dem Adam in Chriſtum/
auß der Natur in die Genade/ auß der alten Haut/ in den newen Gott
gebildeten Menſchen/ das iſt/ wo nicht die Buſſe/ oder beſſerunge deß
Lebens folget/ da iſt kein Glaube/ ſondern ein Wahn vnd ein Weltglau-
be/ auß dem Buchſtaben der Schrifft erdichtet/ vnd noch nicht durch
den heiligen Geiſt eingepflantzet/ dieweil der wahre lebendige Glaube
eine Gabe Gottes iſt: Wo aber der Lebendige Glaube iſt/ da iſt auch
Chriſtus ſelber/ da folget die vernewerung im Menſchen/ daß er Luſt vñ
Frewde an Gottes Wort hat/ da folgen die fruͤchte deß Glaubens/ oder
Geiſtes/ zun Gal. 5 Friede/ Frewde/ Sanfftmuth/ Lindigkeit/ Gedult/
Keuſchheit/ Reinigkeit/ ꝛc. Da liebet man Gott vnd ſeinen Naͤchſten:
Jn man bittet auch fuͤr ſeine Feinde/ vnd thut jhnen alles gutes/ Dann
man lebet in der Natur vnd Eygenſchafft der Bildnuß.
Auguſtus Churfuͤrſt zu Sachſen/ muͤntzet Thaler/ vnd ſchleget ſein
Bild-

Das Ander Buͤchlein.
Bildnuß darauff/ ſo nun ein Thaler Vernunfft/ Leben vnd Verſtand
hette/ ſo wuͤrde er zwey ding erkennen.
Erſtlich/ was er ſchuldig were dem/ deß Bildnuß er iſt.1.
Zum andern/ was er verpflichtet were den andern Thalern/ als ſei-2.
nen Bruͤdern: Dann erſtlich wuͤrde er ſehen/ daß er eine Bildnuß were
nicht ſein ſelbſt/ ſondern deß Auguſti/ vnd daß er nicht ſein ſelbſt eygen
were: dann er weiſete nit auff ſich ſelber/ ſondern zu dem der jhn gemuͤn-
tzet hat/ vnd moͤchte ohne denſelben nit ſeyn/ darumb ſolte er in gehor-
ſam wandeln/ vnnd nichts wider den Herꝛn thun: Darnach verſtuͤnde
er/ daß die andern Thaler gleicher Bildnuß vnd Materia oder Form
weren mit jhm/ vnnd were keiner edler/ denn der ander/ Darumb ſolte
gleiche liebe ſeyn gegen alle/ vnd keiner verachtet werden/ dann ſie weren
gleich alle von einem Herꝛn gemuͤntzet: Diß Exempel iſt vil zu ſtumpff
zuerklaͤren ſolches groſſes Geheimnuß vom verbottenen Baum/ dann
beydes der Muͤntzer vnd die Muͤntze ſeynd Creaturen/ vnnd haben jhr
Weſen nit von jhnen ſelbſt wie Gott/ wie im folgenden Capittel wirde
erwieſen werden: Doch muß man den anfahenden einfaͤltige Exempel
fuͤrſchreiben: Alſo vielmehr der vernuͤnfftige Menſch erkennet auch jn
ſelber den Muͤntzmeiſter ſeinen Schoͤpffer/ daß er nicht ſein eygen ſeyn
ſoll/ auch nicht nach Fleiſches willen leben/ Sondern nach dem willen
Gottes/ vnd daß alle andere Menſchen/ Freunde vnd Feinde/ bekandte
vnd vnbekandte/ ſeine Bruͤder ſeyn/ ſo er anders ein Chriſt iſt.
Das 15. Capittel.
Gleich wie der Menſch durch die Schlange verfuͤhret/
in Suͤnde/ Todt/ vnd Verdamnuß faͤlle:/ alſo muß er in Chriſto
wider erlediget/ aufferſtehen vnd leben.
DEr Apoſtel ſaget: Wie wir in Adam alle ſterben/ alſo werdenRom. 5.
wir in Chriſto alle wider lebendig: Vnd wie durch eines Vn-
gehorſam der Todt kommet/ alſo durch eines gehorſam kom-
met das Leben: Dieweil Adam eine vollkommene Bildnuß GOttes
war/ vnd war wie Gott/ wie wir denn auch in jenem Leben durch Chri-
Oſtum

Erkenne dich ſelbſt/
ſtum vollkommen ſeyn werden wie Gott vnſer Vatter/ 1. Joh. 3. Die-
weil nun/ ſage ich/ Adam zum gleichnuß vnd bildnuß Gottes geſchaf-
ſen war/ vollkommen ohn allen mangel/ ſand ſich die liſtige Schlange
zu dieſem verbottenen Baum/ vnd ſprach: Eß ſolte Gott diß verbotten
haben/ Jß nur davon/ ſo wirſtu ſeyn wie Gott/ vnnd auch wiſſen/ was
gut vnd boͤſe iſt. Wie iſt Gott? Antwort: Gott hat kein Geſetz noch Ge-
bott/ keiner iſt vber jhn/ darumb iſt er Geſetzloß/ frey vnnd ledig: Er iſt
von jhm ſelbſt/ vnd ſein ſelbſt eygen/ er mag thun was er wil/ niemand
darff jhm wehren/ dann wer iſt vber jhme/ Er hat luſt vnnd frewde an
jhm ſelber/ vnd iſt keines Dinges beduͤrfftig/ vnd dergleichen.
Alſo ſpricht Adam/ wil ich bey mir ſelber auch ſeyn/ ich wil auch
mein ſelbſt eygen ſeyn/ vnd bey mir ſelber leben/ luſt vnd frewde an mir
ſelber haben/ vnnd keines Dinges beduͤrfftig ſeyn/ alſo werde ich ſelig
ſeyn wie Gott/ dann Gott je gleicher/ je ſeliger.
Sihe das iſt die Verſuͤhrung durch die liſtige Schlange/ darvon
liß Theologiam germanicam in ſeinen Capitteln weiter.
Adam aß von dieſem Baum durch betrug der Schlangen/ das iſt/
er lenckete ſich von Gott abe zu jhm ſelber/ vnd ward ſein ſelbſt eygen/
liebete ſich ſelber/ vnd hielt eine verwunderung vber jhm ſelber/ daß er
auch wie Gott were/ lebete nach ſeinem eygenen willen/ vnd nicht nach
Gottes willen/ das iſt/ er verließ die Natur vnd Eygenſchafft der Bild-
nuß/ in dem er ſich alles deß annam/ daß Gott allein zugehoͤrete: Alſo
fiel er durch vngehorſam in Blindheit/ Jammer/ Todt vnd Verdam-
nuß/ wiewol er meynete/ er were nun erſt recht zum Gotte worden.
Er wolte keines Dinges beduͤrfftig ſeyn/ vnnd auch ſein ſelbſt eygen/
vnd alle Seligkeit bey jhm ſelbſt finden/ vnnd nicht an Gott/ vnnd iſt
doch vnmuͤglich/ daß ein Schatte oder Bildnuß fuͤr ſich ſelber beſte-
hen moͤge. Ein ander Beyſpiel nimb von einem Baum/ vnd ſeinem
Schatten.
Es ſtehet ein Baum im Felde der wirfft einen Schatten von ſich/
dieſer iſt wie der Baum ſelber/ er hat aber ſeine Form/ Geſtalt/ Weſen
vnd Bewegung vom Baum/ vnnd nicht von jhm ſelber/ hauwe den
Baum abe/ ſo wird der Schatten wider zu ſeinem Nicht kommen/
denn

Das Ander Buͤchlein.
denn er war nichts fuͤr ſich ſelber: Alſo verhelt ſich die vernuͤnfftige
Creatur gegen GOtt/ were GOtt nicht/ ſo were auch keine Creatur/
Gott iſt fuͤr ſich ſelber ein Weſen/ vnd iſt ſein ſelbſt eygen: Creatur iſt
die Bildnuß oder der Schatten deß Goͤttlichen ſelbſtaͤndigen We-
ſens/ fuͤr ſich ſelber aber iſt ſie nichts/ Wo ſich nun die Creatur abwen-
det zu jhr ſelber/ vnd wil jhr ſelbſt eygen ſeyn/ vnd auch nichts beduͤrff-
tig (welches dann durch deß annemmens geſchicht) da iſt der Fall ge-
ſchehen.
Ein ander Beyſpiel: Tritt zu einem Spiegel/ ſo wirdt dein Bild-
nuß hinein fallen/ vnnd gantz ſeyn/ wie du biſt: So nun dein Bildnuß
Vernunfft vnd Leben hette/ vnnd ſpreche/ Jch bin wie du/ ich wil auch
von mir ſelber ſeyn/ wie du/ vnnd wil auch fuͤr mich ſelber leben/ vnnd
wil auch fuͤr mich ſelber alles thun/ wie du/ ſolches were verlaſſen/ die
Natur vnnd Eygenſchafft der Bildnuß: Gehe aber vom Spiegel/ ſo
wird dein Schatte/ Gemaͤlde/ oder Bildnuß zu nichts werden/ wie es
zuvor nichts war.
Gott iſt aller Creaturen Weſen/ Geiſt vnd Leben/ ja alle Geſchoͤpff
beſtehen viel mehr in Gotte/ dann in jhm ſelbſt/ in ipſo viuimus, mo-
uemur &amp; ſumus/ wie Paulus ſaget/ Act. 17. Nichts mag ſich ohne
Gott bewegen/ Wer ſich nun abkehret von Gott/ der faͤllet zu ſeinem
nichts/ ſein Weſen aber iſt von Gott/ vnd nit von jhm ſelber. Nun A-
dam war gefallen in Suͤnde/ Todt vnd Verdamnuß/ wie oben geſa-
get: Da kam die Goͤttliche Gnade/ vnnd lehrete jhm/ daß durch den
Weibesſamen dieſer Schlangen den Kopff muͤſte zertretten werden/
das iſt/ durch Chriſtum. Solchs geſchach alsbald in Adam/ dann wie
er von ſich abfiele/ vnnd nimmer ſein ſelbſt wolte ſeyn/ ſich haſſete vnd
verlaͤugnete/ ſtarb jhm ſelber abe/ hielt ſich als ob er nicht mehr lebete/
(diß war ſein Zukehr/ Buß oder Bekehrung/ Dann weiter moͤgen
wir Gotte nichts geben) da gieng Gnade ein/ da ward Gott ſelber der
Menſch/ da bekam Gott widerumb ſein Regiement vnd vollkomme-
ne Herꝛſchung/ da ward Adam widerumb Gottes vnd nicht mehr ſein
ſelbſt. Dann die Gelaſſenheit oder Glaube fuͤhrete Adam gantz wider
zu Gott/ tratt wider in die Bildnuß/ hielt jre Natur vnd Eygenſchafft:
O ijDa

Erkenne dich ſelbſt/
Da war Chriſtus in jhme/ da war Gott alles in allem in jhme/ lebete
auch darnach 930. Jahr auff Erden/ ſo bald Adam in jm ſelber ſtarb/
vnnd lieſſe von jhm ſelber abe/ ſo bald ward Chriſtus der Weibesſame
in jhm lebendig/ dann wo Natur auſſhoͤret/ da gehet Chriſtus oder
Gnade ein/ wie in allen Kindlein/ die GOtt gelaſſen ſeyn. Jn ſolcher
Buß vnd Bekehrung iſt alles vergeſſen vnd vergeben.
Von dem Fall in Adam/ vnd von der beſſerung durch Chriſtum/
liß Theologiam germanicam, C. 3. vnd 4. Jn ſolcher verleugnung
Adæ oder abſterbunge ward angezogen der newe Menſch Chriſtus/ da
war alle ſuͤnde vnnd verdamnuß hinweg genommen durch das Lamb/
welches auch in Abel erwuͤrgt ward/ darumb war vollbracht das Opf-
fer/ er war recht geopffert/ vnd war auch recht beſchnitten/ er war auch
recht getaufft/ er aß auch das Fleiſch vnd tranck das Blut Chriſti/ deñ
er war mit Chriſto eins: da war erfuͤllet das gantze geſetze/ dañ wo Chri-
ſtus iſt/ da muß alles vollkoͤm̃lich vollbracht ſeyn/ auff daß nun Gott
die Kinder Adæ einfuͤhrete zu Chriſto in die Natur vnd Art der Goͤtt-
lichen Bildnuß/ gab er nacheinander mancherley Ceremonien vnnd
Schrifft/ wiewol Adam vnd ſeines gleichen newgeborne Kinder keiner
Ceremonien noch Schrifft beduͤrffen/ darumb auch von der Welt-
ſchoͤpffung biß vff Moſen/ in die 3000. Jahr/ keine Schrifft vorhan-
den war/ aber dieweil die Menſchen den alten Adam nachſchlugen/ vnd
mehr nach dem euſſerlichen Menſchen wandelten/ als nach dem inner-
lichen/ ſo ward Gott beweget Schrifft/ Geſetze/ Ceremonien zugeben/
als Opffer/ Beſchneidung/ ſteinern Taffeln/ Tabernacul oder Tem-
pel/ Tauffe/ Schluͤſſel/ Nachtmal/ ꝛc. Dann in der Warheit weren
wir im Paradeiß blieben/ das iſt/ ſo die gantze Welt lebete nach dem in-
nern Menſchen/ ſo were weder Beſchneidung/ Tauffe/ noch Nacht-
mal oder Schrifft da/ gleich wie zu den zeiten Adæ/ es were niemandts
nuͤtze: Darumb ſeynd die Schrifften ſampt allen Ceremonien gege-
ben von wegen deß euſſern Menſchens/ daß er dadurch eingefuͤhret
werde zu Chriſto/ Dann Chriſtus iſt dieſe Dinge alle/ Ja alle Geſe-
tze/ Schrifft/ Buͤcher vnnd Ceremonien findet man vollkoͤmblich in
Chriſto/ Haſt du aber Chriſtum nicht/ ſo bleibeſt du mit allen euſſer-
lichen

Das Ander Buͤchlein.
lichen Dingen verdampt/ vñ verloren: Wehe denen/ die da kleben blei-
ben an der euſſern Beſchneidung vnd vermeynen dadurch vergebung
der Suͤnden/ den heiligen Geiſt zubekommen: Der Glaube machet
allein ſelig/ die Beſchneidung iſt ein Sigel oder euſſerlich Gnaden Zei-
chen der Goͤttlichen Verheiſſung.
Darumb ſeynd auch die vnbeſchnittene Weiber/ vnd alle Knaͤblein/
40. Jahr in der Wuͤſten nicht verdampt worden/ Der Menſch durch
den Vnglauben/ oder Natur/ wendet ſich von Gott abe/ dargegē durch
den Glauben oder Gnade/ kehret er ſich wider zu GOtt/ Dann wie
in Adam/ alſo muß es auch ſeyn in allen Menſchen/ biß am juͤngſten
Tag/ Ey wie kurtz vnd leicht were die heilige Schrifft/ wann wir nicht
alſo durch Comment, vnd weitſchweiffige falſche Schrifften darvon
abgewendet wuͤrden. Wehe allen denen/ ſo durch eygene Klugheit/ vnd
weltliche Weißheit ſolche falſche Buͤcher hinter ſich laſſen.
Das 16. Capittel.
Daß ein jeder vor ſeiner Widergeburt/ ſey der natuͤr-
liche Menſch/ vnd ein Feind Gottes/ vnd auch ſein ſelbſt.
ES iſt ſehr eine gemeyne vnd bekandte Rede bey allen Theolo-
gen, Menſchliche Weißheit/ ſey eine Thorheit fuͤr Gott/ vnd
der natuͤrliche Menſch vernimpt nit von dem Geiſte Gottes/ 1.
Cor. 2. Aber wie gemeyn vnd gebreuchlich dieſe Rede iſt auff der Zun-
gen/ alſo vnbekandt iſt ſie vns im Hertzen/ Wir ſielen es Paulo abe/ vnd
lallen es jhm alſo nach/ niemandt aber verſtehet weder ſich ſelbſt noch
Paulum/ was er ſaget/ Niemandt erkennet ſich ſelber fuͤr einen natuͤr-
lichen Menſchen/ ſondern es gedenckt ein jeder/ ein ſolcher Spruch ſey
etwa von einem Volck in Jndia/ oder von den Juden zuverſtehen/ vnd
nicht von ſich ſelber/ So man hette die Schrifftgelehrten/ natuͤrliche
Menſchen/ das iſt/ Feinde Gottes geheiſſen/ die da gantz blind waren
in Goͤttlichen ſachen/ So hetten ſie bald ſollen antworten/ man thete
jhnen vnrecht/ dann ſie weren ja beſchnitten/ vnnd uͤbeten ſich im Ge-
ſetze/ Joh. 9. Alſo ſo man bey vns einen/ ein natuͤrlichen Menſchen
heiſſe/ Wuͤrde er bald ſagen/ er were getaufft/ vnnd hette vor jhm die
O iijheilige

Erkenne dich ſelbſt/
heilige Schrifft/ Aber in der Warheit beſchnitten ſeyn/ iſt auch nit ge-
nung/ getauffet ſeyn/ iſt auch nicht genung/ Sondern in der Beſchnei-
dung/ vnd in der Tauffe leben/ das will Chriſtus haben/ Nemblich den
alten Adam mit aller ſeiner natuͤrlichen Klugheit daͤmpffen/ toͤdten/
vndertruͤcken/ creutzigen mit Chriſto/ weren wir in Eynfalt blieben/
wie die Kinder/ ſo hette es keinen Fehl: Nun wir aber erwachſen
ſeynd/ vnd mit Adam vns vereiniget/ ſo muß es kurtzumb zu ruͤck gan-
gen ſeyn/ Nemblich vns vmbwenden/ vnnd werden wie die Kinder/ Ja
mit Paulo zu Narren werden/ wollen wir anders in Gott weiß ſeyn/
Matth. 18. 1. Cor. 1. Wie aber ſolches geſchehen ſoll/ wird vns klaͤrlich
in Chriſto fuͤrgehalten/ nemblich/ von vns ſelber abefallen/ vns ſelbſt
haſſen/ vns ſelbſt verleugnen/ das iſt/ vns alſo halten/ als ob wir nicht
mehr weren/ Ja alſo leben/ als lebeten wir nicht/ Vns ſelbſt verlieren/
gantz abſterben/ klein/ vnd zu nichts werden/ Matth. 16. Luc. 14. Joh.
12. Matth. 10. Ein natuͤrlicher Menſch/ oder Natur/ die allezeit an jhm
ſelber klebet/ iſt alſo geartet/ daß ſie jmmer will etwas ſeyn/ Vnnd fuͤr
etwas geſchaͤtzet vnnd geachtet werden/ es ſey vmb Kunſt/ Weiß heit/
Klugheit/ oder was es wolle: Dargegen wollen wir zu der Gnade
kommen/ ſo muͤſſen wir nothwendig mit Nicodemo zu nichts werden/
klein/ nidrig/ gering vor der Welt/ vnnd fuͤr vns ſelber/ Denn wer da
will etwas werden/ muß zuvor nichts ſeyn/ Vnnd wer noch nichtes zu
nichtes iſt worden/ der darff nimmermehr gedencken/ daß er zu etwas
werde/ GOtt weiß/ vnnd kan auß nichtes etwas machen/ Jſt das
nicht eine Thorheit vor der Welt/ ſich alſo herunter werffen/ vnnd fuͤr
nichts ſchetzen/ das iſt/ nicht alleine ein natuͤrlicher Menſch/ der da ein
Saͤuffer/ Hurer/ Dieb/ Moͤrder/ oder anderer groͤſſer Suͤnder iſt/
Sondern alle natuͤrliche Weltfromme Leuthe/ ſo da euſſerlich ſich
in der Zucht halten/ vnnd von den Menſchen nicht koͤnnen getaddelt
werden/ die da alſo ein Wolgefallen an jhnen ſelber haben/ die da alle
jhre Luſt vnd Frewde an jhrer Klugheit/ Weißheit/ ſuchen/ vnd auch
an jhrer Tugend vnnd Froͤmmigkeit kleben/ Solche Schrifftgelehr-
de/ vnd Weltfrommen ſeynd natuͤrliche Menſchen/ vnd GOtt hat
keine ergere Feinde/ als eben dieſe/ denn ſie ſeynd beſeſſen mit eygener
Liebt

Das Ander Buͤchlein.
Liebe/ vnd haben Luſt an jhrer eygenen Natur/ ſie widerſtehen allzeit
dem Geiſte GOttes/ Luc. 18. Act. 7. Die Hurer vnd Ehebrecher/
moͤgen eh: bekehret werden/ als dieſe/ denn ſie haben nichts/ daß ſie ſich
ruͤhmen koͤnnen/ Wie die Weltſrommen/ ſie muͤſſen an jhnen ſelbſt
verzogen/ vnnd ſich GOtt ergeben/ welches dieſe Phariſeer nicht
thun koͤnnen/ Dieweil nun ſolche mit eygener Liebe beſeſſen ſeynd/
wird ein jeder von vnnd durch ſich ſelber betrogen/ Ja von jhm ſelbſt
beſchloſſen/ vnd iſt ſein ſelbſt groͤſter Feind/ dieweil er ein Feind Got-
tes iſt: Dann die ewige Gerechtigkeit erfordert das/ daß ein jeder
Suͤnder/ ſich ſelbſt martere/ vnnd quele/ als ein natuͤrlicher Menſch/
der ſich ſelbſt ſuchet vnnd liebet/ auch der da ſich abmuͤdet/ in mancher-
ley Weltlicher Weißheit/ vnnd Kuͤnſte/ demſelben kompts ſehr ſawer
an zuvergoſſen/ vnnd zuverlaſſen/ Dann was man mit Luſt beſitzet/
verleuret man mit Schmertzen. Es ſoll ein Meiſter ein Jungen an-
nehmen/ in die Schule Chriſti zulehren die Geheimnuß vom Reich
GOttes: Da ſprach er zum Juͤnger/ du wirſt viel Hindernuß vnnd
Verſuchung leyden muͤſſen/ von der Welt vnnd Teuffel/ Aber von
dir ſelber die aller groͤſſeſten vnd gefehrlichſten: Haſt du aber dieſe Gna-
de von GOtt/ daß du dich ſelber haſſeſt/ verleugneſt vnnd verliereſt/
vnd gantz in dir ſelber zu nichts werdeſt/ ſo koͤmmeſt du gar leichtlich
darzu/ Dann ſo ſich ein jeder nicht ſelber auffhielte/ vnnd hinderte/ ſo
were nichts leichters/ als in Himmel kommen/ ein Prophet werden/ ein
Apoſtel ſeyn.
Das 17. Capittel.
Ohne Chriſti demuͤtige Menſchheit mag keiner
kommen noch eingehen/ zu ſeiner hohen ede-
len Gottheit.
WIe wir gefuͤhret vnd geleytet werden/ durch die ſich ebare din-
ge zu dem vnſichtigen/ vnnd durch die zeitlichen dinge/ wer-
den wir gemahnet zu trachten nach dem ewigen/ Alſo hat
vns

Erkenne dich ſelbſt/
vns Gott in ſeinem Sohn Jeſu Chriſto/ einen ſichtbaren Spiegel ge-
geben/ auff daß wir außtruͤcklich erkenneten/ fuͤleten/ vnd griffen ſeinen
ewigen/ vnwandelbaren Willen/ Dann in Chriſto wird gaͤntzlich erſe-
hen/ wie wir vns gegen Gott verhalten ſollen/ vnd wie Gott gegen vns
geſinnet ſey/ darumb der da will zu GOtt dem Vatter kommen/ der
muß durch die Menſchheit Jeſu Chriſti eingehen/ das iſt/ durch ſein
Leben. Nun iſt Chriſtus eben das/ daß er ſelber lehret/ vnd lebet/ jetzund
zu dieſen zeiten gantz vnbekandt/ Dann das Leben Chriſti iſt gantz ver-
ſallen/ wir wiſſen nit mehr/ als die bloſſe Hiſtoria vnd Geſchicht/ es iſt
weder Krafft noch Safft bey vns zufinden/ beydes in vnſern Schriff-
ten vnnd Leben/ Wir ruͤhmen vns wol deß Glaubens/ aber die Krafft
Chriſti verleugnen wir/ Taulerus vnnd Theologia germanica, be-
ſchreiben einen rechten Chriſten/ wiewol viel Jrꝛthumb darneben mit
einleufft/ ſonderlich im Taulero. Chriſtus ſprach/ Jch bin die Thuͤr/
wer durch mich eingehet/ der wird kommen in das ewige Leben/ Vnd
wird in mir finden/ Wonne/ Ruhe/ Frewde/ Friede/ vnd volle Gnuͤge.
Als wolt er ſagen/ Wer nicht gehet durch die geduͤltige/ ſanfftmuͤtige
demuͤtigkeit meiner Menſch heit/ der kommet nimmer zu der Hoͤhe mei-
ner Gottheit/ Alle natuͤrliche Menſchen begeren jmmer zuvor Gott-
froͤmmig zuwerden/ ehe dann daß ſie Chriſtfoͤrmig ſeyn/ vnd diß mag
nicht geſchehen/ wer nicht erſtlich Chriſto gleich wird/ mit jhm leydet
vnd ſtirbet/ der mag auch nicht hernach mit jhm zu Chren vnd Selig-
keit kommen/ vnd erhaben werden.
Es ſeynd viel anhebender Menſchen/ ſaget Taulerus, die wollen
fliehen/ ehe ſie Federn haben vberkommen/ vnd wollen die Fruͤchte ab-
brechen/ ehe ſie zeitig werden/ vnd vollkommen/ Darumb als bald ſol-
che anhebende Menſchen ein gut Leben angefangen haben/ ſo wollen
ſie bald eines Weges auffflichen/ in die Hoͤhe/ mit betrachtung Goͤtt-
licher vnnd ewiger Dinge/ vnd deme nachjagen/ daß ſie doch nicht be-
greiffen moͤgen: Dieſen Menſchen iſt ſehr ſchwer das bittere Leyden
Jeſu Chriſti zubetrachten/ ſie woͤllen ſich hiemit nicht bekuͤmmern/ ſie
wollen den demuͤtigen Fußſtapffen ſeiner Menſchheit nicht nach ſol-
gen/ Vnd darumb ſtehen ſolche ſehr ſorglich/ vnd ſeynd in groſſer Ge-
fahr/

Das Ander Buͤchlein.
jahr jhrer Seligkeit/ dann wer nit eingehet durch die Thuͤr der demuͤ-
tigen gelaſſenen Menſcheit Chriſti/ der mag nimmer zu ſeiner Gott-
heit gelangen: Das geſchach einem Prieſter/ der wolte ſich in keinem
wege bekuͤmmern mit der edlen Menſchheit Chriſti/ vnd ward jhm bit-
ter ſein Leyden zubetrachten: Er wolte nur allein vmbgehen mit der ho-
hen Gottheit/ die er doch nicht begreiffen moͤchte: Nun da er wehnete/
daß er gar ſicher ſtunde/ da fiel er/ vnnd in dem Fall erkandte er ſich zu
grunde/ vnd fieng da an vnd ſprach: Ach ewiger barmhertziger Gott/
ich erkenne nun leyder wol/ daß ich vnrecht gethan habe/ dann ich wolte
nicht gehen durch die Menſchheit/ Darumb ſo kondte vnnd vermochte
ich nicht zukommen zu der hoͤhe deiner Gottheit: Dann ſo ich meinen
weg gerichtet hette durch dich zugehen/ in gantzer gelaſſenheit/ vnd ni-
drigkeit/ vnd hette alſo nachgefolget dem lautern Bilde deines heiligen
Lebens/ ſo were ich nicht alſo gefallen/ Darumb wer da kommen wil zu
der hohen Gottheit in das Leben/ der muß durch die nidrige Menſch-
heit Chriſti eingehen/ vnd mit jhm ſterben.
Das 18. Capittel.
Daß der Baum deß Todes gevrſprunget ſey auß dem
Baum deß Lebens/ durch freyen willen/ vnd nicht moͤge widerumb kom-
men in den Baum deß Lebens/ dann durch erſterben
vnd erfaulen ſein ſelbſt.
DIeſes nachfolgende Capittel zuverſtehen muß man achtung
geben auff das principium vnd principatum, das iſt/ auff
den anfang oder vrſprung/ vnd auff das angefangene vnd ge-
vrſprungete/ was ſie vor eygenſchafft haben/ als Gott iſt ein vrſprung
vnd anfang aller dinge/ die Creatur iſt gevrſprunget vnd angefangen/
wil ſie zu Gott kommen/ vnnd ſeiner genieſſen/ ſo muß ſie an jhr ſelbſt
auffhoͤren zuſeyn. Das Gute iſt ein Brunn vnd Vrſprung deß Boͤ-
ſen/ denn es were kein boͤſes/ wo nicht das gute zuvor were/ Es were kein
Teuffel/ wenn nicht die guten Engel weren/ Es were kein jrꝛdiſcher A-
dam/ wann nicht der Himmeliſche zuvor were/ Es were auch kein An-
tichriſt/ wo nicht Chriſtus were. Der Vrſprung oder Principium
Pbleibet

Erkenne dich ſelbſt/
bleibet allemal vnerfolgig vnd vnbegreifflich ſeinem principato, oder
gevrſprungeten/ vnd mag nicht ehe ſeines Vrſprungs genieſſen/ oder
darzu kommen/ als durch ſein ſelbſt verlierung/ vernichtigung oder ab-
ſterbung/ ꝛc.
Als der Baum deß Lebens mitten im Paradeiß/ iſt ein vrſprung/
anfang vnd begriff deß verſtorbenen toͤdtlichen Baums/ darneben deñ
der boͤſe toͤdtliche Baum hat ſeinen vrſprung vnd ankunfft nicht von
jhm ſelber ſondern auß dem Baum deß Lebens kommet er/ Dann ſo
kein Baum deß Lebens were/ ſo were auch kein Baum deß Todes ne-
ben jhm/ Vnnd wie der boͤſe ſterbliche Baum herfleuſſet auß dem gu-
ten freywillig/ alſo begeret er wider in ſeinen vrſprung/ vnnd eylet zum
guten/ vnnd iſt doch vnmuͤglich/ daß der boͤſe Baum gut werde/ oder
den guten erreiche/ es ſey dann/ daß er gantz ſterbe/ faule/ vnnd an jhm
ſelber zu nichte werde/ als dann in ſolchem Tode wird der Baum deß
Lebens alles in allem wie zuvor.
Man findet in der Schrifft zweene Baͤume/ zweene Samen/ zwo
Schlangen/ zweene Menſchen/ zwey Geſetze/ zwey Teſtament: Hier-
inn ligt Weißheit/ wer dieſe Ding verſtehet/ der kennet den Menſchen
innerlich vnd euſſerlich/ vnd weiß was Chriſtus iſt.
Es iſt ein Baum deß Lebens mitten in das Paradeiß gepflantzet/
darzu auch der Baum deß Erkaͤndnuß deß guten vnd boͤſen. Es ſind
zweene Samen/ deß Weibesſame vnd der Schlangenſame. Es ſind
zwo Schlangen/ eine gute vnnd eine boͤſe. Es ſind zweene Menſchen/
der alte/ vnd der newe/ der innerliche/ geiſtliche/ vnd der euſſerliche jrr-
diſche/ das iſt/ Es ſind zweene Adam/ der Himmliſche/ vnd der Jrꝛdi-
ſche/ zwey Teſtament/ das alte/ vnd das newe/ zwey Geſetze/ deß Gei-
ſtes/ vnd deß Buchſtabens.
Ob nun ſchon dieſe Ding zweyſach ſeyn/ wie gemeldet/ ſo iſt doch
zuwiſſen/ daß anfaͤnglich/ nicht mehr/ als nur ein Baum geweſen iſt/
vnd ein ding vberall/ als nur ein Baum deß Lebens/ nur ein Weibes-
ſame/ Chriſtus/ nur eine gute Schlange Chriſtus/ nur ein Geſetz/ deß
Geiſtes vnd Lebens/ nicht deß toden Buchſtabens: Nur ein Menſch/
der innerliche herꝛſchende/ nur ein Teſtament/ Pact/ oder Buͤndnuß/
nemblich/

Das Ander Buͤchlein.
nemblich das neuwe/ das iſt das Wort/ Chriſtus aber der H. Geiſt.
Nun von dem Baum deß Lebens zureden/ daß er ein vrſprung vnd
begrieff ſey/ darinn verborgen lag der Baum deß Todes/ vnd auß wel-
chem guten der toͤdtliche baum entſprange: Da ſollen wir erſtlich wol
mercken/ daß der baum deß Lebens ſey Adam/ ſelber fuͤr dem Fall in die
Suͤnde/ nit fuͤr ſich ſelbſt/ geboren auß der Himmliſchen Schlangen-
ſamen/ oder auß dem lebendigen Wort/ gepflantzet auß Chriſto/ oder
in Chriſto/ 1. Pet. 1. Dann Adam war Gottes/ vnd nit ſein ſelbſt/ Luc.
3. Pſalm. 94. Darumb war er ein Kind vnd Sohn Gottes/ vnd hatte
das Geſetze deß Geiſtes/ vnd deß Lebens in jme/ vnd das war Chriſtus/
dieweil Gott ſelber da war der Menſch/ dann Chriſtus iſt nit anders/
als da Gott ſelber alles iſt im Menſchen/ vnd da der Menſch auß Gott
geboren ein kind Gottes/ ein Mitterbe Chriſti/ 1. Joh. 5. Rom. 8. Joh.
3. Alſo war da Adam fuͤr dem Fall der baum deß Lebens/ mitten einge-
ſetzt/ nit von jhm ſelbſt/ ſondern auß Gott/ Gott war alles in jhm/ Ob
nun ſchon Adam der einige baum war deß Lebens/ ſo war doch in diſem
baum auch verborgentlich der baum der erkaͤndnuß deß guten vnd boͤ-
ſen/ welcher den Todt vnd die Verdamnuß bringet deme der davon iſ-
ſet. Dann eine jede Creatur hat zwey dinge in jhr/ das gute vnd das boͤ-
ſe/ das Weſen/ vnd das nichts: gut iſt die Creatur/ ſo ferꝛn ſie Gott ge-
laſſen bleibt/ ohne alles annemmen deß Willens/ da GOtt ſelber alles
in der Creatur/ vnd das heiſſet Chriſtus: Boͤſe aber iſt vnnd wirdt die
Creatur/ ſo ſie zur vngelaſſenheit lencket von Gott/ vnd ſich deß Wil-
lens vnd Weſens annimpt/ dann in ſolchem abkehr/ erfaͤhret vnd erken-
net ſie in jhr ſelber das boͤſe vnd das gute/ darumb verbeut das Geſetz/
ſie ſoll nit eſſen vom Baum deß erkaͤndtnuß deß guten vnd boͤſen/ auff
daß ſie nit ſterbe. Wie nu Adam durch die natuͤrliche widerbiegung vñ
liſtige Schlangen verfuͤhret ward/ vnd von dieſem baum aß/ ſich ſelbſt
erkennete mit luſt vnd beſitzunge: da fiel er in die Suͤnde/ da vbertratt er
das Gebott vnd den willen Gottes/ da ward der baum deß erkaͤndtnuß
deß guten vnd boͤſen gepflantzet auß dem Schlangenſamen/ der in die
verderbnuß fuͤhrt/ alſo kam auß dem baum deß lebens der baum deß to-
des: derhalbẽ dieweil der boͤſe ſterbliche baum gevrſprunget iſt auß dem
P ijguten

Erkenne dich ſelbſt/
guten Baum deß Lebens/ vnd das gute iſt leiblich/ ſuͤſſe vnd luſtig/ So
begeret der boͤſe Baum widerumb zum vrſprung als zum guten/ vnd
alle ſein fleiß vnd muͤhe gehet dahin/ daß er auch moͤchte leben/ vnd ſe-
lig bleiben/ aber es iſt vnmuͤglich/ daß der boͤſe Baum komme zum gu-
ten/ dann wie wil das Principatum ſein Principium begreiffen/ Es
mag kurtzvmb Adam nach dem Fall ſeine Hand nicht außſtrecken/
vnd den Baum deß Lebens erreichen/ viel weniger darvon eſſen. Daß
aber die Suͤnder/ vnd die verderbte Creatur widerumb ſeufftzen nach
dem vrſprung vnnd das gute ſuchen/ vnd der Ewigkeit nachjagen/ be-
darff nicht viel probirens/ ein jeder muß es in jhm ſelber bezeugen vnnd
bekennen: Was thut der Geitzige vnd Hurer/ denn daß er ſeine Frew-
de/ Luſt vnd Begierde moͤge bekommen? Was thut der Zornige vnnd
Neidiſche/ denn daß er ſich ſelber rechne vnnd beſchuͤtze? Was thut der
Teuffel anders/ vnd alle Verdampten/ denn daß ſie eylen vnd nachja-
gen dem Weſen/ wie ſie moͤchten jmmer vnd ewig ſelig werden/ oder ja
daß ſie moͤgen zu nichts werden/ auff daß ſie auß der Angſt kommen/
Aber ſolches mag nicht ſeyn/ es iſt vmb ſonſt/ lieſe das Buͤchlein Latei-
niſch vnd Teutſch/ de vita beata intra nos poſſidenda. Die Vrſa-
che iſt/ daß ſie betrogen ſeynd von der Schlangen/ vnnd beſeſſen von
jhnen ſelbſt/ mit eygener Liebe vnd Wolgefallen/ vnd meynen doch ſie
ſind nicht verfuͤhret.
Zu dem ſuchen ſie jhre Seligkeit oder ewiges Weſen nicht im rech-
ten wege/ Darumb ſo der boͤſe Baum wil zum Vrſprung kommen/
daher er gevrſprunget iſt/ vnnd wil ein guter Baum werden/ Das ver-
mag er nicht mit allen Kraͤfften/ oder Wercken/ ſondern er muß ſter-
ben/ ſich verlieren/ verlaͤugnen/ von jhm ſelber ablaſſen/ ſeines begerens
vnd eygener liebe gantz muͤſſig ſtehen/ vnd an jhm ſelbſt gantz zu nichte
werden: Jn ſolcher abtoͤdtung/ verlaͤugnung vnnd haſſung ſein ſelbſt/
vnd in ſolcher demuͤtigen gelaſſenheit/ da gehet Gnade ein/ die alle Au-
genblick auff die armgeiſtigen gelaſſenen Hertzen wartet vnd klopffet
an vor der Thuͤr/ Apot. 3.
Das ſey nun gnugſam beweiſet/ wie nur ein einiger guter Baum
anſaͤnglich iſt gepflantzet mitten in dem Garten/ vnnd daß auß dem-
ſelben

Das Ander Buͤchlein.
ſelben gevrſprunget ſey der Baum deß Todes/ durch freywillige Ab-
weichung von dem guten/ Vnd daß dieſer boͤſer Baum nit moͤge kom-
men zum guten/ ob ers gleich begeret/ er ſterbe dann/ vnd faule/ vnd wer-
de an jm ſelbeꝛ zu nichts/ Wo Creatur alſo vffhoͤret/ vnd ſtirbet/ da fehet
Gott an zuleben/ vnd zuherꝛſchen/ Er bekompt ſein Reich/ da wird der
Sohn Gottes empfangen vnd geboren/ da wird Gott der Menſch wie
zuvor/ vnd das heiſſet Chriſtus. Solche Newegeburt beſchrieben Mer-
curius ad Tatium, vñ hat ſie mit Proculo, vnd andern Heyden beſſer
er kennet/ als viel vnter denen/ ſo ſich hohe Theologos ſchelten laſſen.
Das 19. Capittel.
Wie das Boͤſe ſeinen Vrſprung nehme von ſich ſelber
auß dem guten/ vnd vermag nicht zum guten kommen/ oder gut werden/
es ſey dann an jm ſelber zu nichtes worden/ vnd daß die Suͤn-
de vnd Newegeburt nicht die Subſtantz
hinweg nehmen.
AVß der zeit/ werden wir gefuͤhret zur ewigkeit/ dann ſo das zeit-
liche vnnd vergengliche iſt/ ſo muß vielmehr das ewige vnver-
genglich ſeyn/ Alſo durch das boͤſe/ wird man gehandleitet zum
guten/ als zum vrſprung/ Dann das halbe oder fluͤckwerck/ mag nicht
von jhme ſelber ſeyn/ darumb muß das gantze/ vnd vollkommene noth-
wendig ſeyn.
Das gute kan wol ſeyn/ ohne das boͤſe/ aber nimmermehr kan das
boͤſe ſeyn/ one das gute/ Das boͤſe iſt eine Abweichung/ eine Abkehꝛung/
oder Defectus vom guten/ vnd entſpringet nur die vernuͤnfftige Crea-
tur auß freyen Willen vngenoͤtiget/ Das gute iſt allein Weſen/ vnd iſt
wahres Weſen/ dann es iſt von ſich ſelber ewig vngeſchaffen: Das boͤſe
aber iſt nicht Weſen/ Sondern ein Defectus oder Schatten vom We-
ſen: alle Creaturen ſeyn gut/ vñ von Gott gut geſchaffen/ woher kompt
denn das boͤſe? Antwort/ Auß dem guten/ Dann were das gute nicht/
ſo were auch das boͤſe nicht/ were das Weſen nicht/ welches allein gut
iſt/ ſo were auch ſein ſchatten nicht/ Vnd were kein Engel/ ſo were auch
kein Teuffel. Dieweil aber nur das gute ein vrſprung iſt deß boͤſen/
P iijvnd

Erkenne dich ſelbſt/
vnd das boͤſe nit ſeyn/ noch geſchehen mag/ ohne das gute/ ſo wird viel-
leicht im guten das boͤſe ſeyn: Nein/ im guten iſt nichts als gut/ abeꝛ das
boͤſe nimpt ſeinen vrſprung vom guten/ durch das abweichen/ von dem
boͤſen/ dann Creatur nit iſt eſſentialiter, fuͤr der Schoͤpffung reden wiꝛ
nichts/ ſondern von dem Boͤſen/ das da Suͤnde heiſſet/ Vngehorſam/
Vbertꝛettung/ oder Apffelbiſſz/ davon reden wir/ vnd ſolches boͤſe/ oder
Suͤnde iſt ein Accidens, Zufall/ vnnd kein Weſen/ oder Subſtantz/
dann Creatur bleibet Creatur weſentlich/ hernach ſo wol als fuͤr dem
Fall/ alleine Accidentaliter, iſt ſie geaͤndert/ Dieſe Suͤnde/ boͤſes oder
vngehorſamb/ geſchicht alleine durch annemlichkeit deß willens/ wel-
cher ſolte frey bleiben/ vnd Gott gelaſſen ſeyn/ Als kan niemand ſuͤndi-
gen/ oder eygentlich boͤſe ſeyn/ als die vernuͤnfftige freywillige Creatur/
dann ohne den Willen geſchicht keine Suͤnde/ noch boͤſes/ Solche na-
tuͤrliche Abneygung von Gott/ vnd eygener Wolgefallen ſein ſelbſt/ da
Creatur in jhr ſelbſt innen wird/ mit Luſt deß guten vnd boͤſen/ das heiſ-
ſet Suͤnde/ Boͤſes/ Vngehorſam/ Vbertrettung/ der alte Menſch/ ꝛc.
Welches alles geſchicht durch anmaſſung deß freyen willens/ dadurch
ſich Creatur verderbet: Vnd diß boͤſe iſt kein Weſen/ oder Subſtantz/
ſondern ein Zufall/ oder Accidens. Dann der Engel vnnd Menſch
nach dem Fall in die Suͤnde iſt gut blieben/ vñ bleibet noch gut deß We-
ſens oder Subſtantz halben/ Aber boͤſe iſt er worden nach dem Acci-
dente, oder Zufall/ der Wille iſt bruͤchig vnd ſuͤndhafftig/ das Weſen
bleibet gut/ wie vor/ Daher auch Dionyſius vnd Cyrillus bezeugen/
daß die Teuffel eben ſo wol alle natuͤrliche Gaben noch haben/ Vnnd
auch wir Menſchen nach dem Fall/ aber die Abweichung vom Liechte
leſſet ſolches nicht erkendt werden: Die Suͤnde Accidens oder Zufall
moͤgen das Weſen/ oder Natur nicht endern/ denn der Zufall macht
kein Weſen/ Vnd ſolte der Teuffel alſo zu nichts worden ſeyn/ durch
die Suͤnde im Weſen/ vnd nicht nach dem Zufall/ ſo were er nach der
Vbertrettung geſtorben/ Vnnd hette auffgehoͤret zuſeyn/ ſo er doch
noch lebet wie zuvor/ ꝛc.
Dieweil nun der Fall oder Suͤnde/ ein Zufall iſt im Willen/ vnd nit
am Weſen/ oder Natur/ ſo muß auch die Beſſerung/ die Widerbrin-
gung/

Das Ander Buͤchlein.
gung/ oder Newegeburt durch Chriſtum alleine in dem Willen voll-
bracht werden/ vñ nit am Weſen/ oder Natur/ Daß aber geſaget wird/
durch Adams Fall iſt gantz verderbet/ Menſchlich Natur vnd Weſen/
Das muß durch ein Abwechſel verſtanden werden/ von dem Acciden-
te, oder Zufall der Natur/ vnd nicht von der Natur/ Subſtantz/ oder
Weſen ſelbſt/ Der Menſch durch die Newegeburt/ wird nit ein ander
Menſch/ Natur vnd Weſen/ ſondern nach dem Zufall oder Qualitet,
daß er eines andern Gedanckens/ Willens vnd Siñes iſt/ Vnd wie die
Suͤnde/ oder das boͤſe geſchicht durch annemlich keit eygenes willens/
Alſo geſchicht die Verſoͤhnung durch gelaſſenheit eygenes Willens.
Es moͤchte einer gedencken/ dieweil das Weſen/ vnd der Wille Got-
tes vngetheilet/ daß der Fall Luciferi, vnd Adæ, auch geſchehen muͤſſe/
extra Dei eſſentiam, gleich wie er vom Willen felt/ alſo muͤſte er auch
vom Weſen fallen: Nein/ Sondern alſo geſchicht der Fall vnd Suͤnde/
im Himmel vnd Erden/ nemblich nicht im Weſen/ oder vom Weſen/
ſondern alleine im Willen/ vnd vom Willen/ durch Anmaſſung deſſel-
ben/ welcher Gotte ſolte frey gelaſſen bleiben/ ſo der Fall geſche in der
Subſtantz/ Weſen oder Leben/ vnd nicht Accidentaliter, im Willen/
ſo folget nothwendig:
Erſtlich daß Creatur auſſer Gott fiehle/ Alſo koͤndte die Bildnuß
oder Schatten/ ohne Gott beſtehen/ welches vnmuͤglich.
Zum andern/ Lucifer nach dem Fall were bald geſtorben/ vñ zu nichts
worden/ ſo er doch noch lebet/ vnnd eben daſſelbe blieben iſt/ wie zuvor/
nach dem Weſen vnd Natur gut/ aber nit nach dem Zufall oder Qua-
litet/ Darumb will jemandes widerumb ein Kind Gottes gebohren
werden/ ſo muß er von jhm ſelber laſſen/ ſich haſſen vnd veleugnen/ an
jhm ſelbſt verzagen/ vnnd zu nichts werden/ ſo kompt er widerumb zur
Bildnuß Gottes/ Da iſt alle Suͤnde vergeſſen/ vnd vergeben/ das
boͤſe oder alte iſt auffgehaben/ es iſt widerumb alles gut
vnd newe worden/ wie durch Chriſtum
wird erweiſet/ ꝛc.
Das

Erkenne dich ſelber/
Das 20. Capittel.
Daß der euſſerliche fleiſchliche Menſch/ zum innerlichen
Geiſtlichen Menſchen/ als zum Vrſprung/ darauß er gefloſſen iſt/ nicht
kommen moͤge/ er ſterbe dann zuvor vnd werde an jhm
ſelber zu nicht/ wie in Chriſto außtruͤcklich
wird erwieſen.
DEr innerliche geiſtliche Menſch iſt ein vrſprung vnnd begrieff
deß euſſerlichen fleiſchlichen Menſchens/ dann were kein iñer-
licher geiſtlicher Menſch/ ſo were auch kein euſſerlicher fleiſch-
licher Menſch/ Dann wie ein ſchatten vom Weſen fleuſſet/ vnnd han-
get/ Alſo kommet die euſſerliche leibliche von dem iñerlichen geiſtlichen/
Wiewol ein Eynfaͤltiger Schrifft bꝛingen koͤndte/ vnd ſagen/ daß Gott
hette zuvor den euſſerlichen leiblichen Menſchen auß dem Erdenkloß
geformieret/ darnach den innerlichen weſentlichen Menſchen auß ſei-
nem Munde eingeblaſen/ So iſt doch ſolcher Eynfalt nit zuachten/ ſon-
dern vielmehr gebuͤret den Weiſen/ auff den Grund vnnd Meynung
deß Schoͤpffers zuſehen/ vnd acht zuhaben.
Darumb ob ſchon der Leib erſtlich auß dem Erdenkloß gemacht iſt
worden/ ſo iſt doch erſtlich der Leib nicht der Menſch/ er iſt nur eine Huͤt-
te/ Wohnung vnd Werckzeug deß innern Menſchen/ der ſichtbare iſt
ein Staub vnd Koth/ der innere aber iſt der rechte ewige Menſch.
Zum andern iſt das intentum vnd wille deß Schoͤpffers/ daß der
Menſch ſolle in Chriſto/ nach dem Geiſte wandeln/ vnd nicht nach dem
Leibe/ oder Fleiſcht: Vnd ob ſchon der Apoſtel recht ſaget: Der erſte
Menſch iſt auß der Erden vnd iſt Jrꝛdiſch: Der ander Adam iſt der
Herr vom Himmel/ vnd iſt Himmliſch: So iſt doch der Grund vnd
Meynung vbeꝛ alle/ daß Chriſtus der newe innere Menſch ſey/ vnd blei-
bet der Erſtgebohrne/ Vnnd alſo iſt alle vernuͤnfftige Creatur zu die-
ſem Ende geſchaffen/ nemblich in Chriſto/ vnd zu Chriſto in innern
Grunde zu leben/ vnd nicht euſſerlich/ nach der Creatur: der innerliche
Menſche aber iſt der gantze Adam fuͤr dem Fall in ſeiner Vnſchuld/
wird genennet vom beſten Theil/ dann er lebete nach dem Geiſte/ oder
Einblaſen/ vnd nicht nach dem Fleiſche/ oder Koth. Alſo war Adam
innerlich

Das Ander Buͤchlein.
innerlich vñ nit euſſerlich/ er beduͤrffte auch kein euſſerliche ſchrifft/ Ge-
ſetze/ oder Ceremonien, dañ er lebete im Geſetze deß Geiſtes/ oder Liech-
tes/ dieweil Gott ſelber war der Menſch/ vñ das war Chriſtus der Wei-
besſame/ vnd wo Adam innerlich im Paradeiß blieben were/ were er ey-
nig blieben/ vnd nit in jm ſelber vnzertheilet/ er were nit euſſerlich fleiſch-
lich geworden/ er hette auch nicht beduͤrfft deß Geſetzes/ deß Todes/ oder
Buchſtabẽs/ das iſt/ es were kein Schꝛiſſtbuch noch Ceremonien von
noͤthen geweſen/ welche alleine vm̃ deß euſſern Menſchen willẽ hernach-
mals gefloſſen ſeynd/ auß dem Geiſte in dem Buchſtaben/ ſchatten vnd
ſchwachen Elementa dieſer Welt/ an welchẽ deꝛ Buchſtaͤbiſche Theo-
logus vnd Antichriſt ſein Paradeiß ſuchet/ ohne den Geiſt/ Aber nach
dem Fall in die Suͤnde/ ward er euſſerlich vñ fleiſchlich/ ſo beduͤrffte er/
vnd ſeine Nach kom̃en der euſſern Zeugnuſſen/ vnd Ermahnungen/ ꝛc.
Da floß auß dem Geſetze deß Geiſtes/ das Geſetze deß Buchſtabens/
auß dem Wort die Schrifft/ ſampt allen Ceremonien, gleich wie
vom Weſen ein Bild/ oder Schatten einzufuͤhren/ vnd zuleiten/ den euſ-
ſern Menſchen/ in den innern zu Chriſto/ welcher iſt der Kern/ vnd der
Coͤrper ſelbſt: Alſo iſt der eynige Adam zweyſpaltig/ vnd in jhm ſelbſt
vneins worden/ Alſo ſeynd auß einem Menſchen zweene Menſchen
worden/ in einem Menſchen durch den Fall/ dann wer Gottes Feind iſt/
der ſchadet jm ſelber/ vnd treget den Feind am Halſe herumb/ iſt fuͤr jhm
ſelbſt nicht ſicher: Das iſt der innere wehrende Kampff vnd Streit deß
Weibes/ vnd der Schlangen Samen/ deß iñern vnd deß euſſern Men-
ſchen/ deß Geiſtes vnd deß Fleiſches/ deß alten vnd deß newen/ deß Him̃-
liſchen vnd deß jrꝛdiſchen Menſchens/ Rom. 7. Gal. 5. Es kan aber ein
Menſch innerlich ſeyn vnd auch euſſerlich/ wie wir in Petro ſehen/ der
ſchier in einer Stunde ſich ein vnd außkehrete/ Matth. 16. Es muß ſich
aber der eine tuͤcken/ ſo der ander herꝛſchet/ vnd moͤgen nit zugleich auff
einmal im Menſchen herꝛſchen: Leben wir im Geiſte/ ſo wird der fleiſch-
liche euſſerliche Menſch gedempffet/ wandeln wir nach dem Fleiſche/
vnd euſſern Menſchen/ ſo muͤſſen wir ſterben/ dann der Geiſt wird ver-
graben vnd verdecket mit Blut vnd Fleiſch/ Rom. 8. Alſo ſeynd auß
dem eynigen innerlichen geiſtlichen Menſchen/ zweene Menſchen wor-
Qden/

Erkenne dich ſelbſt/
den/ in einem Menſchen/ nemblich der innerliche vnnd euſſerliche/ nich
daß der euſſere nit zuvor were da geweſen/ ſondern er war da/ aber durch
den Geiſt gleich gewaltiget/ vnd lag verborgen im Geiſte/ vnnd ſcha-
dete nichts/ wie er noch nit lebete/ er war todt/ gleich wie auch ein ſuͤnd-
hafftiger euſſerlicher Menſch nicht beraubet iſt deß innerlichen geiſtli-
chen Menſchens/ er hatte jhn auch in jme/ aber durch Blut vnd Fleiſch
verderbet/ begraben/ vnnd verſchuͤttet/ Darumb ſo bald der euſſere
Menſch ſtirbet/ ſo wird der innerliche geiſtliche lebendig/ Vnd darge-
gen ſo der euſſere Menſch lebet/ ſo ſtirbet der innere: Alſo ſehen wir daß
der euſſere Menſch komme auß dem inneren/ vnnd wie er darauß
kommet/ alſo begehret er widerumb darein/ vnd jaget demſelben nach/
wie er moͤchte widerumb kommen/ in den vrſprung an ſeinem Orth/
dann darinne iſt das hoͤchſte gut/ Chriſtus mit aller ſeiner Reich heit/
Luc. 17. 2. Cor. 4. Daß aber alle euſſerliche Weltmenſchen jammern
nach dem Schatze/ vnd begehren deß vrſprungs/ bedarff keines Zeug-
nuſſes: Dann ſie ſuchen doch allezeit den vrſprung/ vnd finden jn nim-
mermehr: es iſt jhnen vnmuͤglich fuͤr ſich ſelber/ als euſſere Menſchen/
zukommen in dem innern/ in das Reich Gottes/ dann wie will Blut
vnd Fleiſch das Reich Gottes beſitzen/ 1. Cor. 15. Joh. 3. Lieſe weiter das
Buͤchlein/ de vita beata, Es iſt nit muͤglich/ daß das principatum
erreich ſein principium, Es kan ſeines vrſprunges nicht ehe genieſen/
es ſey dann/ daß es an jhm ſelbſt ſterbe/ auffhoͤre/ vnd nichts werde/ dar-
um̃ will der euſſere Menſch zun innern kommen/ ſo muß er an jm ſelbſt
verzagen/ erſterben/ vnd zu nichts werden/ wie ein Weitzen Korn in der
Erden verfaulet/ Joh. 12. Wie wir in Chriſto ſehen vnd ſolches iſt der
Weg Chriſti/ oder Chriſtus ſelber/ denn eben darmit kompt der euſſert
Menſch zum innern/ da gehet Gnade ein/ da wird alles newe/ das alte
vergehet: Alſo werden wir eine newe Creatur in Chriſto/ das iſt der en-
ge Weg in den Himmel/ in den innern Menſchen/ wer den gehet/
darff nicht jrren/ er kommet durch Chriſtum zum Vat-
ter/ Galat. 6. 2. Cor. 5. Matth. 7.
Johan. 14. ꝛc.
Das

Das Ander Buͤchlein.
Das 21. Capittel.
Daß der jrꝛdiſche alte Adam gevrſprunget ſey auß dem
Himmliſchen newen Adam/ vnd nit ehe moͤge widerkommen in ſeinen vr-
ſprung zum Himmliſchen/ er ſterbe dann/ vnd werde an jm ſelber
zu nichte/ wie in Chriſto wird erklaͤret.
DEr jrꝛdiſche alte Adam/ vnd der fleiſchliche euſſerliche Menſch
iſt eben ein Ding/ Alſo der Himmliſche newe Adam/ vnnd in-
nerlich geiſtliche Menſch iſt auch eben eins/ Aber daß der
Handel deſto beſſer erkandt werde mit Chriſto/ wie wir in jm/ vnd mit
jhm auff Erden nothwendig leyden vnd ſterben muͤſſen/ wollen wir an-
ders im Himmel mit jhme auch eſſen vnd erben/ wird ein Ding mit an-
dern Worten offtmals fuͤrgehalten/ Der Himmliſche Adam oder der
newe Gottgebildete Menſch iſt ein Vꝛſprung vnd Begriff deß alten jrꝛ-
diſchen Menſchen: Denn were der Himmliſche newe nit/ ſo were auch
der jrꝛdiſche alte nit/ Daher iſt Chriſtus der erſtgeborne vnter allen: Laß
dich nicht wundern/ daß ich ſage/ der Himmliſche newe Menſch ſey ein
Vrſprung/ Begriff/ oder gleich ein Locus alſo zureden/ auß welchem
der jrꝛdiſche kommet/ vnd in welchem der euſſere Menſch begriffen wer-
de/ dann der Geiſt iſt weit groͤſſer/ vnd beſchleuſt nicht alleine Leib/ dar-
inne er wohnet ſondern auch noch andere Dinge/ als das leibliche Auge
iſt groß gegen dem Geiſte/ der im Auge/ vñ duꝛchs Auge ſthet: Vnd der
Geiſt/ oder das Geſichte/ iſt gantz klein/ gegen dem Auge/ vnd begreif-
fet doch das Auge: Alſo die Seele hat eine kleine Quantitet, oder groͤſ-
ſe gegen dem Leibe/ vnd der Leib iſt eine groſſe moles corporea, gegen
dem Geiſte/ dennoch iſt der Geiſt weit groͤſſer/ dieweil er nit alleine ſeinen
Leib begreiffet/ darinne er wohnet/ ſondern auch andere Dinge kan be-
ſchlieſſen/ wie ein jeder Geiſt kein Qualiteten hat/ er iſt weder groß
noch klein/ vnd kan doch groß vnd klein ſeyn durch wiꝛckung vnd krafft/
darumb iſt der jrꝛdiſche alte Menſch gevrſprunget auß dem innerlichen
Himmliſchen Adam/ Dann wie der euſſere Himmel beſchleuſſet alle
Leibliche Dinge/ alſo kan auch der Geiſt die leiblichen Dinge vmbfan-
gen/ Vielmehr ſein Hauß oder Leib/ darinne er wohnet/ Es wohnet
wol die Seele im Leibe/ aber doch wirdt ſie vom Leibe nicht begrief-
Q ijfen/

Erkenne dich ſelbſt/
fen/ Sie beſchleuſt vnd erhelt vielmehr den Leib: Es leſſet ſich auch an-
ſehen dem vngeuͤbten/ daß Chriſtus der newe Himmliſche Adam/ der
letzte ſey/ Vnnd der alte jrꝛdiſche Adam/ der erſte/ laut deß Spruchs
Pauli/ Der erſte Adam iſt auß der Erden/ vnd iſt jrꝛdiſch: Der andere
Adam iſt der Herr vom Himmel/ vnnd iſt Himmliſch/ 1. Cor. 15.
Vnd ſo wuͤrde nicht auß oder von dem Himmliſchen Adam/ der Jrꝛ-
diſche kommen/ Aber wie oben gemeldet/ im 20. Capittel: So iſt mehr
zuachten/ das Intentum Creatoris, vnd das innerliche/ Himmliſche/
dann die Schrifft ſaget auch/ daß Gott erſtlich den Himmel geſchaf-
fen hat/ darnach die Erden/ were der Himmel nicht/ es were keine Erde
nicht/ were das vnſichtige nicht/ ſo were auch kein ſichtbares nicht/ ſo
ſolte der Eynfaͤltige durch dieſe Schꝛifft vberweiſet werden: Daß Gott
den Menſchen nicht hat zur Erden geſchaffen/ ob er wol auff der Erden
wonen muß/ ſondern vilmehr zum Him̃el/ dann vnſer Vatterland vnd
Wohnung iſt im Himmel/ ſuchet was droben iſt/ Coloſ. 3. Phil. 3. Alſo
hat der eynfaͤltige Theologus jmmer Schrifft wider Schrifft/ ſo der
Gottweiſe den Verſtand der Schrifft behelt vñ fuͤhret/ darum̃ ob ſchon
nach der zeit/ der leibliche euſſerliche Chriſtus von Nazareth iſt geboh-
ren/ nach den zeiten Adæ/ alſo daß dẽ eynfaͤltigen ſcheinet/ welcher Goͤtt-
liche Geheimnuß nit ſehen kan: Der jrꝛdiſche Adam ſey zuvor/ vnd der
Him̃liſche Adam ſey/ hernacher der letzte/ So iſt vnd bleibet doch der in-
nere newe Menſch in der Meynung/ im Weſen/ Krafft/ Leben/ vñ Wir-
ckung der erſte/ Vnd iſt der euſſere Chriſtus auß Maria gebohren zu
Bethlehẽ/ ein Außdruck vnd offentlich Muſter deß iñern/ der bald in A-
dam/ Abele, Lotgo, Mercurio, Proculo, vnd dergleichen war/ Chri-
ſtus von Nazareth der erſtgeborne/ iſt ein Opffer/ Verſoͤhnung/ Mit-
tel/ Weg/ Liecht/ Port/ Zeuge/ dadurch die Welt mit Gott verſoͤhnet/
widerumb ſolte eingefuͤhret werden/ in den innern Grund/ Darumb
wer innwendig vom Vatter ſelber nicht gelehret ward/ der nam dieſen
Zeugen nit an/ wie die Schrifftgelehrten/ ſo jhn einen Teuffel vnd Ver-
fuͤhrer hieſſen: Alſo iſt der newe Himmliſche Adam/ Chriſtus A vnnd
O/ das erſte vnd der letzte/ ein Begriff vnd Beſchluß deß alten Jrꝛdi-
ſchen Adams/ nicht daß der newe Himmliſche ſey/ der alte Adam/ ſon-
dern

Das Ander Buͤchlein.
dern daß auß jhm werden kan/ ein alter Jrꝛdiſcher Adam/ Wie dann
geſchehen iſt durch den Apffelbiſſz.
Gleich wie der Baum deß Lebens ein Orthbeſchließ oder begriff
war deß verbottenen Baumes/ nicht daß das Leben der Todt were/ ſon-
dern daß auß dem Leben der Tod werden kan/ wie dann geſchach durch
die Suͤnde: wer da lebt/ der muß ſterben/ Rom. 8. Si ſecundum car-
nem vixeritis, moriemini.
Wie aber nun der alte Jrꝛdiſche herkommet auß dem newen Himm-
liſchen: Alſo begeret er mit allen ſeinen lauffen vnnd rennen wider da-
hin/ nicht daß der alte Jrꝛdiſche Menſch begere Chriſtum/ oder ſein Le-
ben/ dann er fleuhet jhn/ vnd widerſirebet jhn allezeit/ ſondern daß ſein
Geſuch/ Begehr/ vnd Meynung iſt in allen ſeinen fuͤr haben/ zu finden
das Leben/ Ruhe vnd Seligkeit/ ſo er doch darfuͤr den Todt vnd Finſter-
nuß erlanget/ lieſe weiter darvon im Buͤchlein de vita beata, Dann
vnmuͤglich iſt es/ daß der Schatten ſein Weſen begreiffe/ das Bild in
Spiegel mein Angeſicht wircke/ oder das weſentliche Angeſicht ſeyn/
oder daß ein alter Jrꝛdiſcher Menſch/ ſolte ein newer Menſch ſeyn/ es
ſey dann ſache/ daß er an jhm ſelbſt verzage/ ſterbe vnd zu nichte werde/
ſich haſſen/ laſſe durch wahre Rewe/ im Glauben/ Da wird der newe
Himmliſche Menſch widerumb in ſein Reich vnd Regiment geſetzet/
da iſt der alte vergangen/ vñ alles newe worden/ Gal. 5. 2. Cor. 5. Dann
wer da wil ein anders werden/ der muß zuvor entmeyden/ das er iſt/ ſa-
get Taulerus. Alſo iſt Chriſtus der newe Menſch/ nicht alleine der An-
fang/ ſondern auch das Ende/ Darumb beſchleuſſet er alles/ Vnd hie
ſoll man auch meꝛcken/ ob wol der alte jrꝛdiſche Menſch lebet/ ſo iſt doch
auch gegenwertig allemal der neuwe Himmliſche Adam Chriſtus/ a-
ber der Menſch befindet ſein Reich nicht/ ſihet jhn nicht/ wird auch nit
darnach genennet/ dieweil er im Fleiſch verdeckt lieget/ Daher ſaget
auch Chriſtus zu den vngleubigen Phariſeern/ Das Reich GOttes
iſt innwendig in euch/ vnd zu den Juͤngern ſaget er/ daß die Welt den
Geiſt weder ſehe/ noch empfahe/ Lue. 17. Joh. 14. Alſo ob du ſchon all-
hier auff Erden nach dem Himmliſchen Adam lebeſt/ ſo bleibet doch
bey dir verborgen/ der alte jrꝛdiſche Adam/ aber er ſchadet dir nichts/
Q iijdu

Erkenne dich ſelbſt/
du wirſt auch von jhm nit genennet/ dieweil er in dir gedaͤmpffet wird/
vnd du jhm nicht lebeſt/ Rom. 8.
Alſo iſt genugſam beweiſet/ daß der Himmliſche newe Adam der er-
ſte ſey/ vnd ſoll es gantz vnd gar ſeyn im Menſchen/ Vnd daß der jrꝛdi-
ſche alte Adam nit von ſich ſelber ſey/ Sondern von dem Himmliſchen
herauß komme/ durch die Suͤnde vnd Abkehrung von Gott/ vnd daß
er nimmermehr vermoͤge wider hinein zukommen/ vnd Himmliſch zu-
werden/ es ſey dann ſache/ daß er faule/ ſterbe/ vnd gantz an jhm ſelber zu
nichts werde/ in verlierung ſein ſelbſt/ alsdann wird Gott alles in allen.
Das heiſſet vnd iſt Chriſtus der Himmliſche Adam/ zu welchem wir
geladen ſeyn vnd beruffen/ allhier in dieſer zeit bleiben ſie beyſammen/ in
ſtetigen Kampff/ aber in jenem Leben muß das jrꝛdiſche leibliche gantz
vffhoͤren/ vom Geiſte verſchlucket werden/ wañ das Verweßliche wird
angezogen haben das Vnverweßliche: Denn nichts leibliches wird
mehr da ſeyn/ Ja Chriſtus ſelbſt wird das Reich ſeinem Vatter vber-
antworten/ auff daß Gott ſey alles in allem/ 2. Cor. 5. 1. Cor. 15. ꝛc.

Beſchluß an den Leſer.
DIß Buͤchlein Gnothi ſeauton guͤnſtiger Leſer/ nimb vor
dich/ leſe vnd betrachte daſſelbe mit fleiß/ vnd findeſt du etwas
darinnen/ darauß du moͤgeſt gebeſſert werden/ ſo dancke es
Gott/ der alleine dem Menſchen alles gibet/ was ſie koͤnnen vnnd wiſ-
ſen/ So dir aber nicht genung geſchehen iſt/ Sondern etwas vberſehen
vnd auſſen gelaſſen/ So halt mir es zu gut/ vnd bitte Gott/ daß er dir
ſolche Gnade verleihe/ auff daß du ſolchen Maugel ſelbſt erſtatteſt/ Jch
habe zwar dieſes Buͤchlein nit geſchrieben/ denẽ/ ſo dieſe dinge vorlangſt
geleſen haben/ vnd zuvor wiſſen/ Sondern vor die jenigen/ ſo es jhr Le-
benlang weder geſehen/ noch gehoͤret haben: Dann ob ſchon etzliche ge-
ſunden werden/ die ſolche dinge ohn mein ſchreiben beſſer verſtehen/
dañ daß ich mit Buchſtaben ſchreiben mag/ So ſollen doch ſolche ver-
ſten-

Das Ander Buͤchlein.
ſtaͤndige wiſſen/ vnd gedencken/ daß derer vnzehlich viel weit vnter jnen
ſeyn/ die in ſolchen Gnothi ſeauton noch nicht das ABC gelernet
haben/ Darumb dieuet mein eynfaͤltig Schreiben/ den Vnerfahrner
vnd Eynfaͤltigen/ vnd nit den Weiſen/ So es zuvor koͤnnen. Vrſache
aber dieſes meines ſchreibens iſt: Erſtlich/ daß der Menſch das groͤſte1.
Werck/ vnter dem Himmel betrachte/ vnd erkandt werdenbeydes nach
der Natur/ vnd nach der Gnaden/ Welches nicht allein dienet zur Phi-
loſophey/ ſondern auch zu der Theologey: Zum andern daß er ſehen2.
werde/ wie ein jeder ſeinen ergſten vnnd groͤſten Feind an jhm ſelber tra-
ge/ vnd alſo mit jhm ſelber/ oder wider jhn ſelber kaͤmpffen muͤſſe: Zum
dritten/ Daß nach ziemblicher Erkendtnuß der gantzen Natur/ in ver-3.
genglichen nicht verharre/ auch in zeitlichen Kuͤnſten nit erſauffen (wie
jetzt leyder geſchicht) ſondern durch natuͤrlich Erkendtnuß vielmehr da-
hin erwecket vnd gebracht werde/ daß er von ſich ſelber eyle zu der Gna-
den: Auß dem natuͤrlichen ſpringe zu dem vnuͤbernatuͤrlichen/ Vnnd
daß ich auch hiermit mich neben andern bringen moͤchte/ auß dem A-
dam in Chriſtum: Dann ob ſchon ich in die Natur geſchaffen/ vnd ge-
bohren bin/ So ſoll vnd will ich doch durch die Gnade Gottes nit dar-
inne verbleiben/ wie die Heyden.
Jch begere auch alle die jenigen anzureitzen/ ſo weit vber mir ſeynd in
dieſen Dingen/ daß dieſelbigen ein richtigers vnd beſſers Gnothi ſeau-
ton ſchrieben/ vff daß dieſes mein Buͤchlein/ durch jres gruͤndliches er-
klaͤren/ weit hindan geſetzet werde: Solches begehre vnd wuͤntſche ich
von Hertzen/ Alles darumb/ daß durch rechte Erkendtnuß/ deß Mi-
crocoſmi eroͤffnet werde die Warheit in allen Facul-
teten, Sey guͤnſtiger Leſer Gott be-
fohlen/ ꝛc.
Deo infinitè bono ſit ſempiterna lam.
Ende deß andern Buͤchleins







 