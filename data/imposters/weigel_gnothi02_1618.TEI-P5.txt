 

     Ander Theil
ΓΝΩ͂ΘΙ ΣΕΑϒΤΌΝ
Noſce te ipſum.
Erkenne dich ſel-
ber O Menſch:
Heiſſet
ASTROLOGIA THEO-
LOGIZATA,
Auff den Andern Theil des Menſchen die
Seel nemblichen/ ſo auß dem firmament formie-
ret/ gefůhret vnnd ge-
ſtellet
Durch
M. VALENTINVM
VVEIGELIVM, Weyland Pfarherrn
zur Zſchopan in Meiſſen.
Gedruckt zu der Newenſtatt Bey
Johan Knuber/ Anno 1618.


     Vorrede inn das Ander Buch Γνῶθι Σεαυτόν
das heiſſet ASTROLOGIA THEO-
LOGIZATA.
JHm Erſten Buche iſt gehandelt
worden/ von dem Grunde der wah-
ren THEOLOGIAE, gehoͤret
auff den Erſten Oberſten theil des
Menſchen/ nemblich auffden Geiſt/
der da iſt das Spiraculum Vitæ, auß
dem Munde Gottes gangen/ der da alleine iſt der
Theologus. Vnd dieweil der Menſche auß Got-
te iſt/ So hat er Gott in jhme/ vnd muß aus Got-
te lernen daß/ das er iſt/ vnd durch ſein Studie-
ren muß er eben das werden/ das er ſindiert vnnd
lehrnet/ Nemlich/ Gott/ oder ein Kind Gottes/
ein Erbe Gottes/ vnd Mit Erbe Chriſti.
Nun folget das Ander Theil des Menſchen/
das da iſt die Seele/ die da auch einen ſonderli-
chen Limum hat/ darauß ſie gemacht iſt/ nemlich/
aus dem Firmament iſt vnſere Seele gemacht/ der
Phœnix der in Fewer Lebet/ vnd iſt ein Fewer/ Jſt
der Syderiſche Leib aus dem Zodiaco, auß dem
Geſtirne/ ſampt allen Kuͤnſten/ Sprachen/ Facul-
teten/ Handwercken/ Staͤnden/ Emptern/ Han-
dierung vnnd Gewerben vnter der Sonnnen/ Da
muß der Menſch abermahl ſich ſelber lernen/ vnd
durch ſein lernen werden daß/ das er lernet/ das
A ijſein

Vorrede.
ſein Leib gantz werde. Gleich wie Adam dieſen
Leib gantz machete durch den Suͤſſen Biß in Apf-
fel: Zuvor in ſeiner vnſchuldt Lebete er Engeliſch/
wuſte nichts von der Aſtronomia, darinnen alle
Handwercke/ Kuͤnſte/ vnnd Sprachen verbor-
genlagen. Aber nach dem fal ward er vnnd ſeine
nachkommen geworffen vnder des Geſtirne/ vnd
muſte fuͤhlen vnd erfahren die harten ſtreiche des
Zodiaci, vnd die ſchwere Laſtaller Planeten. So
ſollen wir nun lernen vnd ſtudieren die Aſtronomi-
am, ſo lernen wir eben daß/ das wir ſeind/ vnd ma-
chen vnſern Syderiſchen Leib gantz/ durch das
ſtudieren vnnd lernen. Denn wenn wir das Er-
kennen vnd lernen/ daraus wir ſind/ ſo lernen wir
vns ſelbſten/ vnd erkennen vns ſelbſt. Denn das
Geſtirn iſt gantz in vns/ vnd gantz auſſer vns. Ein
mal bleibet wahr/ daraus der Menſch gemacht
vnd gewachſen iſt/ daſſelbe hat er in ſich/ vnnd iſt
in daſſelbige geſetzet/ vnd lebet in der Welt. Der
Syderiſche Geiſt iſt/ wie geſagt/ aus dem Geſtir-
ne/ vnd hat das gantze Firmament in ſich/ vnd das
Firment vnd Lufft iſt ſein Leben/ vnnd ſein Geiſt
lebet darinnen. Gleich wie der Sichtbare Leib
in den Leiblichen Elementen weſen vnnd wohnen
muß. Nach der heiligen Schrifft iſt keine Notwen-
digere noch nuͤtziichere Scientia, als Aſtronomia.
Denn ſie giebet ein guten theil das γνῶθι σεαυτὸν, vnd
zeiget an den rechten vnd falſchen Theologum, die
rechte vnd falſche Kirche/ vnd iſt ein Partickel der
Theologiæ. Dieweil nun alle Menſchen/ auch die
Renati, jhre Handierung vnd Gewerbe/ Kuͤnſte/
Sprachen

Vorrede.
Sprachen vnnd Faculteten von dem Geſtirne ne-
men muͤſſen/ vnd ſollen doch alle jhre handierung/
Staͤnde vnnd Empter gefuͤhret werden/ durchs
gantze Leben nach dem willen Gottes/ vnnd nicht
darwider/ So wird diß Buch geheiſſen Aſtrolo-
gia Theologizata, Darumb das wir alle vergengli-
che dinge/ zeitliche Guͤter vnd Gaben/ handtierun-
gen/ Empter vnd Staͤnde fuͤhren vnd gebrauchen
ſollen nach der Theologia, das iſt nach Gott vnnd
dem Worte/ das ins Fleiſch kommen iſt/ der da
iſt der wahre θεόλογος der da iſt Gott vnd Menſch/
Jeſus Chriſtus/ der gecreutzigte HERRE/ der
Baum des Lebens mitten in dem Garten dieſer
Welt.
Der Falſche Theologus verwirffet Aſtronomiam,
machet ſie verdechtig/ auff das man nicht ſolle
gleuben/ ſeine Luͤgen vñ Falſchheit koͤnne dar durch
offenbaret werdẽ: Wie dann dieſe Kunſt der Aſtro-
nomy alles kan offenbaren/ was im Natuͤrlichen
Menſchen verborgen liegt.
Der vngevbte Aſtrologus verachtet Theologiam,
vermeinet Er koͤnne ohne ſie/ dz iſt ohne das Creutz
wol ſtudieren/ recht leben/ vñ ſelig werden/ iſt auch
falſch vnd vnrecht. Dieſe zwo faculteten muͤſſen
bey einander ſein/ wie Gnade vnd Natur/ wie
Chriſtus vnd Adam: Vnd Aſtrologia muß durch
Chriſtum geſtudieret/ gefuͤhret/ gebrauchet wer-
den in allen Staͤnden/ Emptern/ Faculteten/ Kuͤn-
ſten/ Sprachen/ in allen Handwercken/ Handie-
rungen vnd Gewerben anff Erden. Den ſolche
dinge ſeind Fruͤchte des Geſtirns/ wachſendem
A iijdenn

Vorrede.
denn Menſchen aus dem Firmament, gleich wie das
Korn aus der Erden/ der Wein aus dem Holtze/
etc. Fuͤr den ſichtbarẽ Leib. Es hat fuͤr 1000. Jaren
Johannes Gerſon Cancellarius zu Pariß auch ein
Buͤchlein geſchrieben/ vnd es geheiſſen Aſtrologi-
am Theologizatam, das magſtu leſen/ vnd mit die-
ſen meinen Conferiren. Es wird aber weit anders
ſein als dieſes. Meine Aſtrologia Theologizata iſt/
das alle Kuͤnſte/ Handwercke/ Faculteten/ Scien-
tiæ, Handtierungen/ Staͤnde/ Empter/ Gewer-
be der Menſchen/ ſo alle dem Thier Kreiß vnter-
worffen/ vnd auß den Planeten vnd Sternen kom-
men/ ſollen gelernet/ geſtudieret/ gefuͤhret vnd ge-
brauchet werden/ nach der Theologia, nach dem
Baum des Lebens mitten im Garten/ vnnd nicht
nach dem verbotenen Baume. Vnd das kein Ge-
ſtirn in Himmel komme/ Es muͤſſe alles hie abge-
leget werden/ durch Chriſtum/ durchs Creutz. Vnd
das einem Chriſten zugelaſſen ſey/ 6. Tag nach
dem Geſtirne zu wircken vnd zuhandlen/ Aber am
Siebenden Tage ſolle er alle Sternen von ſich
thun/ vnd abſchuͤtteln/ wie ein Eſel die Bremen/
welchs geſchehen kan/ ſo er im Sabbath ruhet
von allen ſeinen wercken oder gedancken. Vnd das
jm ein jeder Chriſte ſolle vnd muͤſſe eine Newe Na-
tivitet machen/ vnd die alte Geburt von ſich thun/
vermoͤge der heiligen Schrifft/ die da ſaget/ Zie-
het den Newen Menſchen an/ der nach GOtt ge-
ſchaffen iſt/ in heiligkeit vnd Gerechtigkeit/ vnnd
ziehet auß den alten Menſchen der durchluͤſte ſich
verderbet.
Diß iſt nun meine Aſtrologia Theologizata, die da

Vorrede.
angehen wird/ Keyſer/ Koͤnige/ Fuͤrſten/ Herren/
Ritter/ Graffen/ Freyherrẽ/ Edelẽ/ Vnedele/ Kauff
leuthe/ Buͤrger/ Bawern/ Gelehrtevñ vngelehrte/
deßgleichen auch Babſt/ Biſchoff/ Cardinal/ Præ-
latẽ/ Doctores/ Meiſter/ Prædicanten/ Moͤnche/
Nonnẽ/ Begeinen/ Pfaffen/ vnd kein Menſche/ der
auff dieſer Erdẽ lebet/ iſt außgeſchleſſen/ von dieſer
meiner Aſtrologia Theologizata. Ein jeder muß es
fuͤr ſich ſtudieren vñ lernẽ/ vbẽ vñ gebrauchen/ wil
er anders kommen fuͤr das Angeſichte Gottes in dz
Ewige Leben. Dañ ein ſolches nuͤtzliches fuͤr gebẽ/
ſo rund vnd kurtz/ iſt noch auff dieſe Welt kaum
kommen/ nach der H. ſchrifft. Es zeiget das γνῶθι
σεαυτὸν, das iſt/ Erkenne dich ſelber/ vnd fuͤhret den
Menſchen zu ſich ſelber/ das er ſiehet/ was Theolo-
gia vnd Aſtrologia ſey/ nicht allein ab extra am Fir-
mament/ vnd ab extra an Chriſto Jeſu dem gecreu-
tzigten HErren/ ſondern wie es in einẽ jeden Men-
ſchen muͤſſe ſein/ vnd gevbet werden. Dann war-
lich/ wie nach der H. ſchrifft kein hoͤhere/ nuͤtzliche-
re/ nohtwendigere ſcientia funden kan werden/ als
Aſtronomia, So iſt auch kein hoͤhersnoch notwen-
digers ding in der Welt/ als Aſtrologia Theologiza-
ta. Wer ſich ſelber lieb hat/ vnd jm ſelber guts goͤn-
net/ vnnd begeret Selig zu werden/ der wird diß
Buch mit frewden leſen vnd annehmen. Dannes
wird jhn zum rechten verſtande der Theologiæ wei-
ſen vnd fuͤhren/ das er kan rechnen lernen/ die zahl
des Thiers/ Apoc. 13. vnd kan ſich huͤten fuͤr der Hu-
ren Babylon. Wer jhm aber ſelber nichts guts
goͤnnet/ jhm ſelber feind iſt/ wird es verachten zur
ſeinem ſchaden vnd ewigen verdamnuͤs.
Das

Erkenne dich ſelber/
Das Erſte Capitel.
Vom Anfang/ Vrſprung vnd Wurtzel
Aſtrologiæ Theologizatæ, vnd warumb ſie
beyde můſſen beyſammen ſeyn.
ES moͤchten ſich die Literati in ho-
hen Schulen wundern/ warumb ich ein
ſolches ſeltzames Buch ſchriebe/ nemlich/
Aſtrologiam Theologizatam, vnd ſon-
derlich die Blinden Theologi, ſo Aſtro-
nomiam vnnd Aſtrologiam verwerffen/
als eine vnnuͤtze Kunſt. Wie dann hingegen etliche Aſtro-
nomi nicht viel halten von der Theologia, vermeinen/ ſie
moͤgen wol Aſtronomiam ſtudieren ohne Theologia: Aber
das ſol nicht ſein/ Sie muͤſſen beyde beyſammen ſein/ Eine
Facultet erkleret die andere.
So ſchreib ich nun nichts Newes/ ſondern daß/ ſo
Gott ſelber mit ſeinem Finger geſchrieben hat im Anfang/
vnd hat ſie zuſammen geſetz in den Menſchen. Dann die-
weil der Menſche das in ſich hat/ darauß er gemacht iſt/ vnd
iſt es ſelber/ vnd derhalben nichts anders zu ſtudieren vnd zu
lernen hat/ dann eben das/ das er in jhme hat/ vnd muß es
ſelber werden/ das er volkommen werde: So hat er ſeine
ANIMAM auß dem Firmament/ die da nicht allein ein
Leben des Leibes iſt/ vnd wohnet im Leibe/ Sondern ſie iſt
auch das gantze Firmament: Daß iſt/ Aus dem Firmament
kommen auff den Menſchen alle Handwercke/ Kůnſte/
Sprachen/ Faculteten/ Staͤnde/ Handtirunge/ Gewer-
be: Daß ſeind alles Sternen.
So iſt er ja auch auß Gotte geſchaffen vnd geboren/
vnd

Das Ander Buͤchlein.
vnd hat den GEJST von Gotte/ das Wort iſt in jh-
me/ Chriſtus/ darumb hat er die gantze Theologiam in
ſich.
So nun Gott dieſe Zwene Geiſte zuſammen geſetzt
hat/ vnnd ein jeder hat ſein wohnung/ die Seele wohnet im
Leibe: Der Geiſt wonet in der Seelen: Warumb wolten
wir nicht Aſtrologiam Theologizatam ſchreiben vnnd
ſtudieren? Aſtrologia giebet alle Weißheit zum Jrrdiſchen
Leben/ ſampt allen Handwercken/ Kuͤnſten vnnd Spra-
chen/ die ſollen gefuͤhret vnd geubet werden durch die Theo-
logiam, Creutz/ durch Chriſtum/ der noch im Menſchen iſt.
Dann ob wir alle ding kenneten in der Welt/ vnnd kenneten
Theologiam, hoc eſt, I. C. nicht/ ſo weren wir verloren
vnd verdampt mit vnſerer Aſtrologia. Darumb ſollen
wir beydes zuſammen ſtudieren/ nicht alleine mit den Lite-
ratis am obern Firmament/ den Lauff vnd gang der Pla-
neten durch den Zodiacum: ſondern die Aſtronomiam in
vus Menſchen. Gleich wie nicht allein die Euſſere. Perſon
Chriſti nach der Hiſtoria zuerkennen iſt/ Sondern wie er in
vns muͤſſe ſein per Inhabitationem. Dann vnſer ſtudie-
ren vnd lehrnen giebt Vnionẽ Eſſentialem, das der lehrner
vnd das gelehrnete ein ding werde/ davon die hohen Schu-
len wenig wiſſen/ noch begeren zuwiſſen. Vnd ob die Men-
ſchen ſo faul weren/ das ſie nicht wolten das Geſtirne anſe-
hen oder lehrnen/ weder Euſſerliches noch Jnnerliches/ ſo
eroͤffnets ſich ſelbſt in vns/ in dem/ das wir Erwecket wer-
den zu Kuͤnſten/ zu Handwercken/ zu gewerben/ etc. Wel-
ches nichts anders iſt/ als das Regierende oder lauffende
Geſtirne in vns. Alſo im Sabbath/ offenbahret ſich Gott
in vns/ machet vns gelehrt/ machet Propheten/ Apoſteln/
Betc.

Erkenne dich ſelber/
etc. alleine das der Menſche ſelber achtung gebe auff ſich
ſelber/ vnd den Schulmeiſter in jhme nicht hindere noch ver-
ſchlaffe.
Das Ander Capitel.
Das wir durch die Gewerbe vnd Art der
Planeten/ vberzeuget werden/ wie die A-
ſtrologia in vns ſein muͤſſe.
DEr Erſte Menſch Adam ward gemacht auß dem
Limo Terræ, das iſt/ auß Himmel vnnd Erden.
Dieweil er nun alles das in ſich hatte/ daraus er
gemacht war/ ſo war auch das gantze Firmament in jhme/
ſampt allen Sternen/ Planeten vnd Heuſern der Himli-
ſchen Figuren. Auß dieſem Menſchen ſeind wir alle gebo-
ren. Darumb haben wir eben das auch in vns/ das es war.
Denn es kompt in vns per Ens Seminis. Vnd ob gleich kein
kein Planet am Himmel were/ weder Sonn noch Mond
noch Zodiacus: dannoch blieben alle Planeten in vns/ alle
Signa cœleſtia vnd andere Sternen.
Auß dieſem flieſen 3. Nůtzliche Lehren: Erſtlich/ das
der Menſche gantz ein ding ſey mit dem Obern Firmament,
wie die Roͤthe im Weine/ vnd die weiſſe auff dem Schnee.
Zum Andern/ das vns das Obere Firmament nicht
noͤtige/ noch zwinge/ Es iſt nur ein Præludium, ein vor-
ſpiel/ ein Spiegel/ durch welchen der Aſtrologus ein Na-
tůrlichen Menſchen ſehen/ vnnd Erkennen kan/ mit ſei-
nem lauff Wandel/ Form, Leben/ Handel/ Handierung/
vnd Ende. Gleich wie ſonſten ein Lebendiger Mann ab-
gemahlet wird auff ein Tuch/ vnd ſeine geſtalt erſehen wird:
Alſo

Das Ander Buͤchlein.
Alſo werden wir Menſchen/ ſo wir nach der Natur leben/
vnnd nicht vben wollen Aſtrologiam Theologizatam,
erkant auß dem obern Firmament, als durch einen Spie-
gel.
Zum Dritten folget daraus/ das wir gewalt haben zu
herrſchen vber vnſern parentem, vnd vermoͤgen vns eine
Newe Nativitet zu machen durch den Glaubenim Sab-
bath/ da iſt/ wir koͤnnen von vns werffen alle Sternen/ vnd
alle Aſcendenten von vns ſchuͤtteln/ wie ein Eſel die Bre-
men/ vnd koͤnnen vns die beſte Nativitet machen vnnd er-
wehlen. Dann eine ſolche macht vnnd gewalt hat der
Menſche/ das er der groſſen Creatur entweichen kan/ das
ſie jhn nicht mehr kenne/ vnd kein Aſtronomus jhme hin-
fort eine Nativitet ſtellen kan/ vnd etwas kuͤnfftiges Præ-
diciren. Den durch den Glauben iſt er nicht mehr ein Kind
des Himmels oder Firmament, Sondern ein Kind Got-
tes.
Hieran haben gejrret/ beydes die Aſtrologi vnnd
Theologi, Das ſie haben důrffen den gantzen Menſchen
vnter des Geſtirne ſetzen/ oder wol Aſtrologiam gantz ver-
nichten/ haben nicht bedacht/ das Anima hominis aus dem
Zodiaco ſey.
Darumb ein Natuͤrlicher Menſche dem Firmament
vnterworffen ſein muͤſſe/ haben auch nicht betrachtet/
Das ein Chriſte durch den Glauben/ Gewalt vnnd Macht
habe/ auch befehl/ alle Sternen von ſich zuſchuͤtteln vnd
zuthun/ das iſt/ Aſtrologiam Theologizatam zuvben.
Als: Es lege ein Stein/ darauff die Sonne Schine/ vnd
ich nehme denſelben Stein/ vnd legte jhn in ein Waſſer/ ſo
koͤnte die Sonne nicht weitter darauff ſcheinen.
B ijAlſo/

Erkenne dich ſelber/
Alſo/ lege deine ☉ ſinnen/ das iſt imaginationem
ins Waſſer/ das iſt/ in das Mentem, So wird deine Ima-
gination verdecket/ Daß das Firmamet nicht darauff
ſcheinen kan/ das iſt/ das Geſtirne kan dich nicht letzen noch
toͤdten. Darumb iſt Chriſtus oder der Sabbath die beſte
Artzney/ darinnen wir vns erledigen koͤnnen von dem ſchwe-
rẽ Joch Zodiaci, vnd von der groſſen Buͤrden der Planeten/
welches die Alten wol gewuſt. Darumb ſie Enochianam
vitam geuͤbet/ vnd jhr Leben auff etliehe 100. Jahr erlen-
gert haben. Darumb darff niemand zweiffeln/ Daß das
gantze Firmament in vns ſey/ Ob wir gleich nicht Aſtro-
nomiam alle zu gleich ſtudieren koͤnnen: So iſt doch vnſere
Anima ſelbſt fuͤr ſich ein gnungſame Aſtrologia, als Sa-
turnus giebet: Ackerleuthe/ Buͤttner/ Steinmetzen/ Zim-
merleute/ Eſeltreiber/ Gaͤrtner/ Bader/ Fiſcher/ Toͤpf-
fer/ Ziegelſtreicher/ Weber/ Dreſcher/ Stielmacher/
Olſchleger/ Steckenknechte/ Karttenmahler/ Weinbren-
ner/ Futterſchneider/ Sattler/ Seiler/ Schloͤſſer/ Korn-
meyer/ Holtzhawer/ Miſtlader/ Todtengraͤber/ Kuͤhirt-
ten/ Sewtreyber/ Moͤrder vnnd Diebe/ Fuhrleute/ Ker-
ner/ falſche Můntzer/ Hencker/ falſche Richter/ Sawer-
ſehende/ Magere vnd Duͤrre/ heßliche Menſchen/ freſſig
vnd geitzig/ Hinckende/ Tieffaugige/ Krencklich außſehen-
de/ Ertzhawer/ Schatzgraͤber/ Kolbrenner/ Steinbre-
cher/ Teichgraͤber/ Tyriackskraͤmer/ Wurtzelgraͤber/
Zauberer/ Schuhflicker/ Haderluͤmper/ Schleiffer/
Trummelſehleger/ Herpaucker/ Sackpfeiffer/ Scher-
ganten/ Buͤttel/ Hundſchleger/ etc. Er hat zwey Heuſer/
als Steibock vnd Waſſerman Taglich vnd Naͤchtlich. Al-
le dieſe handtierungen vnd gewerde/ Ehrliche vnd Vnehr-
liche/ gute vnd boͤſe/ hat der Menſche auff Erden erfun-
den

Das Ander Buͤchlein.
den vnd herfůr bracht/ aus art vnd Natur Saturni: Dar-
umb iſt Saturnus im Menſchen.
Das Dritte Capitel.
Vom Jove vnd Marte/ das Sie auch
im Menſchen ſand/ zeygen jhre Handie-
rungen vnd gewerbe ſelbſten an.
DEr Iupiter mit ſeinen zweyen Haͤuſern taͤglich vñ
Naͤchtlich/ das iſt/ Fiſch vnd Schůtze giebet ſol-
che Stende/ Empter vnd gewerbe/ als da ſein
Prieſter/ Chorherren/ Proͤbſte/ Epte/ Capplane/ ſchrei-
ber/ Studenten/ Magiſtri/ Hochgelehrte/ verſtendige/
Lindtmuͤtige/ bißweilen lůgenhafftig mitte/ Jachzor-
nig: Prælaten Doctores/ Thumbherren/ Pfarherren/
Einſiedler/ Beginen/ Hofrichter/ Juriſten/ Biſchoffe/
Prædicanten/ lehrer/ Edelleute.
Mars mit ſeinen zweyen Heuſern alß Scorpion vnnd
Widder taͤglich vnd Naͤchtlich/ hat vnder jhm ſolche Staͤn-
de/ Empter vnnd Gewerbe/ als Potentaten/ Graffen/
Freyherrn/ Ritter/ Prælaten/ Geiſtliche vnd Weltliche/
Heuptleuthe im Kriege/ Rittmeiſter/ Wildſchuͤtzen/
Schutzmeiſter/ Bůchſenmeiſter Huffſchmiede/ Waffen-
ſchmiede/ Schwertfeger/ Meſſerſchmiede/ Spießma-
cher/ Pantzermacher/ Sporer/ Lanios, Fleiſcher/ Ham-
merſchmiede/ Goldſchmiede/ Alchimiſten/ Schmeltzer/
Segeſchmiede/ Schiefferdecker/ Hechelmacher/ Seſ-
ſelmacher/ Stoͤcker/ Ofenheitzer/ Holtztraͤger/ Verraͤ-
ther/ Rauber/ Moͤrder/ Schantzgraͤber/ Mordbrenner/
Seerauber/ Betrieger/ Hencker/ Schinder/ Todengraͤ-
B iijber/

Erkenne dich ſelber/
ber/ Medicos, Chirurgos, Balneatores, Steinſchnei-
der/ Zornige/ Grimmige/ Zenckiſche/ Auffruͤhriſche
Menſchen/ Haderhafftige/ vnruhige Koͤpffe/ vngeduͤl-
tige/ Rachgirige.
Auch gehoͤren vnter den Martem, die Hunde/ Woͤlf-
fe/ Tiger/ Geyer/ Trachen. Alle ſolche dinge werden
gefunden im Menſchen/ vnnd auff der Erden. So muß
folgen/ Das ſie auch in Geſtirne ſind/ Vrſache/ das die
Seele des Menſchen auß dem Firmament gemachet iſt/
vnd in jhr daß Firmament hat vnd treget/ mit aller ſeiner
Art Krafft vnd Wirckung: Ja ſie iſt ſelber das Firmament
vnd alle Sternen/ Sonſt wuͤrde nimmermehr auff Erden/
vnter den Menſchen ſolch Ampt/ Standt vnd Gewerbe
gefunden.
Auß den Gewerben vnnd fůrhaben der Menſchen in
der Welt/ koͤnnen die Einfeltigen vberzeuget werden/ das
ſie gehoͤren vnter die Planeten des Himmels: Gleich wie
die Aſtronomi auß dem Geſtirne erkennen die Subjecta der
Planeten. Wiewol die Infantes vnter keinem Aſcenden-
te geboren werden/ den ſie Leben nicht im willen noch in der
vernunfft/ wie ſie den auch kein handtierung noch gewerbe
koͤnnen vben.
Wann ſie aber erwachſen/ vnnd zum gebrauch der
vernunfft vnd des willens kommen/ So fangen ſie an/
Aſcendenten zunehmen/ Wie ſie wollen/ das iſt/ Ein
jeder Menſch nimpt jhm fuͤhr ein Vitæ genus, einen
Standt/ ein Ampt/ ein Handwerck/ eine Kunſt/ oder fa-
cultet, zu dem Er luſt hat/ das er zutreiben gedencket/ wel-
ches alles Sternnen vnd Aſcendenten ſeind/ auß dem Jn-
nern Firmament des Menſchens/ vnd wenn er nun daſſel-
bige fůr die Hand nimpt/ dar mit vmb gehet/ es treibet/ ſich
darinnen

Das Ander Buͤchlein.
darin vbet/ demſelben nachſinnet/ vnd nach ſetzet/ ſo leufft der-
ſelbige Aſcendens oder Himmel mit allem ſeinen anhan-
gendem Geſtirn/ vnnd Jnclinirt jhn auff ſein Ende. Do
iſt nun alſo balde die Verſuchung des Sathans/ ob ers wol-
le nach Gottes willen/ oder nach des Sathans luſt hinauß
fuͤhren. Den auff zweyerley wege gehet des Menſchen
Handierung an vnnd auß/ entweder zum Guten oder zum
Boͤſen. Alſo wachſen dem Menſchen ſeine Kuͤnſte/
Handwercke/ Faculteten auß dem Geſtirne/ gleich wie
dem Sichtbaren Leibe des Brot wechſet auß dem Strohe/
vnnd der Wein auß dem Holtze/ zur Noturfft/ nicht zur
luſt/ drumb ſol ers recht gebrauchen/ ſonſt friſſet er den Todt
daran. Weleher Menſche viel fuͤrnimmet/ vnnd viel
Newe dinge aufehet in ſeinem Leben/ der vberlaͤdet ſich
mit viel Aſcendenten, welche alle ſchwere Buͤrden ſeind
auß dem Zodiaco vnd Planeten/ vnnd kan der ſelbigen ehe
nicht ledig werden/ er komme dann zu Chriſto/ vnd trette in
den Sabbath. Da wird er die groſſe laſt/ vnnd ſchwere
Buͤrde von ſich werffen/ vnnd den Himmel gebieten ler-
nen.
Chriſtus ſaget/ Matth. am 11. kommet her zu mir/
vnd lernet von mir/ die jhr Muͤhſelig vnd beladen ſeid/ Jch
wil euch erquicken/ Hie findet jhr Ruhe fuͤr ewre Seelen.
Den meine Bůrde iſt leicht/ vnnd mein Joch iſt geringe/
Als wolte er ſprechen/ Jhr ſeydt Sternen Kinder/ vnnd
habet muͤhe vnd Arbeit vnter dem Zodiaco, kommet nur zu
mir in den Sabbath/ ſo werdet jhr ruhe finden/ Kin-
der Gottes werden/ vnd gantz erlediget von dem
ſchweren Joch des vnruhigen Firma-
ments.
Das

Erkenne dich ſelber/
Das Vierdte Capitel.
Das die Sonne/ Venus/ Mercurius/
vnd Luna/ im Menſchen ſeyen/ Zeigen jre handtie-
rungen vnd Gewerbe ſelbſt an/
alß:
DJe Sonne hat vnter ſich ſchoͤne/ Erbare/ Per-
ſonen/ gantz koͤſtlich angethan/ Hertzogen/ Fuͤr-
ſien/ Graffen/ Edelleute/ Hochgelehrte/ Juri-
ſten/ Cancellarios, Raͤthe/ Amptleute zu Hofe/ Geſetz-
geber/ Junge Edle Knaben/ Befehlshaber/ Hofeleuthe
bey Koͤnigen/ Fuͤrſten/ Herren/ Hohe Amptleuthe/ Key-
ſer/ Koͤnige/ Herren/ Ritter/ Turnirer/ Stecher/ Fech-
ter/ Kaͤmpher/ Ringer/ Springer/ Alle Ehre/ groſſen
Name/ Tittel vnd wirdigkeit/ das iſt/ Vniverſa aularum
Majeſtas, Magnificentia, Gloria, Splendor &amp; excel-
lentia.
Die Venus hat vnter ſich/ Naͤtterinnen/ Spinne-
rinnen/ Seidenſticker/ Wircker/ Haubenſtricker/ Alte
Copplerinne/ Zufuͤhrerin/ Apotecker/ Zecher/ Spieler/
Tautzer/ Freudenmahler/ Geſellſchafften/ Gaſtereyen/
Freſſer/ Seuffer/ Hurer/ Ehebrecher/ Schwetzer/ alle
Muſicos vnd Muſicalia Inſtrumenta vnd Cantores, Com
poniſten, alle Inſtrumentiſten, tàm Vocales quàm In-
ſtrumentalis Muſicos, auff Orgeln/ Geigen/ Pfeiffen/
Harffen/ Cytharen/ Symphoneyen/ Faule Muͤſſiggen-
ger/ Bulſchafften/ Hoffart/ Koͤſtliche Edulia nach der
Keelen/ vnd herrliche getrencke.
Der Mercurius hat vnter jhm alle Kuͤnſte vnd Scien-
tias, alle Faculteten/ als da ſeind Grammatici, Dialecti-
ei, Rhetores, Oratores, Arithmetici, Muſici, quo ad
ſci-

Das Ander Buͤchleln.
ſcientiam, Geometri, Mathematici, vnnd alle Inſtru-
menta Mathematum, als Sphæra, Globus terrenus &amp;
Cœleſtis, Medici, Theologi auß dem Geſtirn geboren/
Iuriſperiti: Jtem Maͤhler/ Reiſſer/ Außſtecher/ Edel-
ſtein Schneider/ Poltrer/ Buchdrucker/ Tiſcher oder
Poſſirer/ Buchſtabengieſſer/ Coſmographi, Geogra-
phi, Harffeniſten/ Seytenſpieler/ Organiſten/ alle Kir-
chengeſenge/ Componiſten/ auff der Nabalia ſingen/ Vo-
gelgeſenge/ vnnd der Syrenen, Doctores in Matheſi/
alle Phyſici vnnd Philoſophi, Baͤbſtliche Heyligkeit/
Cardinaͤl/ Biſchoffe/ Weych Biſchoffe/ Thumb-
proͤbſte/ Canonicos, Epte/ Můnche/ Pfaffen/ Cor-
tiſanen, Linguiſten/ Prodiger/ Magiſter/ Diaconi,
Beichtvaͤter/ Pfarherren/ Seelverſoͤner/ alle außleger
der heiligen Schrifft/ alle Secten in der Religion/ Scharff-
ſinnige/ Hochgelehrte Leuthe/ in allen Kůnſten vnd in der
Schrifft/ durch alle Sprachen. Jtem Luͤgener/ Trieger/
Kuͤnſtliches Schwatzen/ Predigen mit luſt aus dem alten
Menſchen/ Cauſidici, Zungendreſcher/ qui agunt cau-
ſas forenſes, Rabulæ, ſcribæ, Poëtæ, Mercatores,
præceptores Inventutis, Inventores artium, Siegel-
graͤber/ Formſchneider/ Buchdrucker/ Aſtrologi, Aſtro-
nomi, Divinator es ex aſtris, ex Volatu avium, alle
Superſtitiones vnd Zaubereyen/ als Characteres tragen/
Jm Spiegel/ Nagel/ Brillen ſehen/ zu gewiſſen Stun-
den Wurtzel graben/ Kreuter brechen/ Geiſter ruffen/
Schlangen beſchweren/ Bilder machen/ Zauberen/ Hun-
de beſchweren/ das ſie nicht bellen/ Viſiones haben mit
Knaben/ Alrawen vnderm Galgen graben. Die gantze
Alchimeij mit Ofen/ vnnd Jnſtrumenten/ alle falſche
CBerg-

Erkenne dich ſelber/
Bergleute/ vnnd betriegerey durch Bergwerck/ vnnd All-
chimiſten.
Luna hat vnter ſich die Muͤller/ Becker/ Jaͤger/
Nachtwechter/ weſcher/ Bleycher/ Schiffleute/ Wan-
dersleuthe/ Toͤpffer/ Pflaſterer oder Kroͤtenſetzer/ Tuch-
macher/ Walcker/ Ferber/ Floͤſſer/ Arbeiter oder Tag-
loͤhner/ Hacken/ Roden/ Reuten/ Graͤber/ Fiſcher. Stil-
le/ Schlechte/ Einfeltige/ Forchtſame/ vnbeſtendige/
wanckelmůtige leute/ Kurtzes Lebens/ Arme Kremer/
Hoͤcken/ Jtzt Reich Jtzt Arm/ baldt Kranck baldt
ſtarck/ vngerhorſame/ vnbendige Leute/ Niemands vnter-
thaͤnige/ Vntuͤchtig/ Neidiſch/ widerſpenſtig/ Tieffſin-
nig/ eines boͤſen Todes ſterbende/ Weitſchweiffige/ vnru-
hige gedancken/ Warhafftig/ Auffrichtig/ trawet wenig/
gleuben balde/ Weber/ Poſthotten/ zu Roß/ zu Fuß/
Landfahrer/ vmbleuffer Cogitabundi, Vagabundi,
Newer Maͤhrtreger/ groſſe Reyſen zu Waſſer vnnd zu
Lande.
Dieweil wir nun ſehen/ das alle ſolche dinge durch
die Menſchen erfunden/ geuͤbet vnnd volbracht werden/
vnd der Menſche auß dem Geſtirne herkompt/ vnnd eben
daſſelbe in jhm hat/ darauß er gemacht iſt/ So muß fol-
gen/ daß der Menſche ſolche dinge auß dem Geſtirneten
Leibe lerne vbe vnnd volbringe. Sol ſich derwegen ein
jeder Pruͤfen vnnd wol erkennen/ in welche Sphæram oder
Planeten er falle/ auff daß er durch Theologiam
bey Leibes Leben in dem Sabbath lerne abſchůt-
teln die ſchwere Laſt des Zodiaci vnd
aller Planeten.
Das

Das Ander Buͤchlein.
Das Fuͤnffte Capitel.
Das der Menſche mit ſeinem Wande/
vnd Leben/ Anfang vnd Ende/ thun vnnd laſſen/
im Firmament liege/ wie ein Kind in Mutter
Leibe.
DJe Aſtronomi, wann ſie den Menſchen Figuram
Cœli Erigiren/ nach der Geburts ſtunde/ das iſt/
wenn ſie einem ein Nativitet ſtellen/ ſo theilen ſie
den gantzen Himmel in 12. Heuſer/ vnnd ſchreiben mit die
Jnnern Gliedmaſſen alleine zu einem jeden Planeten/ ſon-
dern auch die Euſſern Membra des Leibes den obgemelten
12. Haͤuſern.
Dem Erſten Hauſe geben ſie zu das Haupt mit dem An-
Dem 2. den Halß vnd die Gurgel. (geſicht.
Dem 3. die Achſeln/ Arm vnd Hende.
Dem 4. die Bruſt vnd Lunge vnd Diaphragma.
Dem 5. den Magen/ die Leber/ das Hertz/ die Seit-
ten vnd den Ruͤcken.
Dem 6. den vntern Bauch uſq; ad pudenda, die Ge-
derme.
Dem 7. die theil vom Nabel an biß an die Arſchbackẽ.
Dem 8. die Blaſe/ Percken vnd Geburts Glieder/
vnd die kalte Piſſe.
Dem 9. die helffte der hůfften/ mit einem Arſchbacken.
Dem 10. die vntern hůfften vnd die Knye.
Dem 11. die Schienbeyne biß auff die Knoden oder
Dem 12. Die Fůſſe. (Knorren.
Lieget alſo der gantze Menſche mit ſeinen Gliedern/
Staͤnden/ handtierungen vnd gewerben in den 12. Heuſern
des Himmels/ wie auß den 2. Verzeichneten Figuren er-
ſehen wird.
C ij1. ♈. hat

Erkenne dich ſelber/


1. ♈. hat  Das Haupt.
Die Augen/ vnnd das
gantze Angeſichte.
2. ♉. hat Den Halß.
Die Gurgel.
Den Nacken.
3. ♊. hat Die Achſeln/
Die Arm/
Die Hends.
4. ♋. hat Die Bruſt.
Die Lunge.
Die Mammas.
5. ♌. hat Das Hertz.
Den Magen.
Die Seitten.
Diaphragma.
6. ♍. hat Den Bauch.
Das Eingeweide.


7. ♎. hat Die Nie-
ren.
Den Na-
bel.
Die Len-
den.
8. ♏. hat Die Glie-
der der ge-
burt.
Veſicam.
Anum.
9. ♐. hat Die huͤff-
ten vnnd
einẽ Arſch-
backe.
10. ♑. hat Die Knie/
Die vnter
huͤfften.
11. ♒. hat Die ſchin-
bein uſq;
ad Ta-
los.
12. ♓. hat Die Fuͤſ-
ſe.
Deßgleichen herrſchen die Planeten auch vber die in-
nern Glieder des Menſchen/ alß:
☽ hat

Das Ander Buͤchlern.
☽ Hat Cerebrum, das Gehirn.
☉ Hat Cor, das Hertz.
☿ Pulmonem die Lunge.
♄ Lien das Miltz.
♃ Iecur die Leber.
♂ Fel die Galle.
♀ Pudenda die Schaam. Seu Renes.
Das Sechſte Capitel.
Daß das Geſtirn ſey die Weißheit/ das
Liecht der Natur/ ein Baum mitten im Gartten
dieſer Welt/ vnnd wie alle Menſchen den Todt dar-
von Eſſen?
NAch dem wir nun gelernet/ vnd gleich nut Augen
geſehen haben/ Das der Menſch liege in der Ma-
trice Majoris Mundi, wie ein Kind in ſeiner Mut-
ter Leibe/ den ſein Leib oder Leben iſt aus den 7. Guberna-
toribus Mundi, vnd auß allen Sternen: Jm Hertzen iſt/
der Sitz vnnd wohnung des Spiritus Syderei, gehet in die
andern 6. Hauptglieder/ von dannen in den gantzen Leib/
hebet vnd treget den Leib/ vnd alle Actiones vnd bewegun-
gen/ etc. Seind gleich 7. Geiſter/ Kreffte/ vnnd iſt doch
ein Geiſt/ eine Anima parvi Mundi: gleich im firmament
die Anima Mundi in der Sonne an Mechtigſten iſt vnd ge-
het von jhr in Saturnum, in Iovem, in Martem, Venerem,
Mercurium, Lunam, vnd in alle Sextil, durch die gan-
tze Welt.
Seind auch 7. Planeten/ 7. Gubernatores, 7. Gei-
ſter Gottes/ vnd iſt nur ein Geiſt/ Eine Anima Mundi
Magni, dardurch alles was vnter dem Zodiaco iſt/ empfind-
C iijlichs

Erkenne dich ſelber/
lichs vnd vnempfindlichs ſein Leben vnnd ſeinen Todt em-
pfenet. Die Sonne iſt ein Brun des Lichts vnd Lebens
aller vergenglichen Creaturen/ Sie exteuchtet alles Ge-
ſtirne vber ſich/ vnter ſich/ Tag vnnd Nacht. Alſo iſt das
Geſtirne oder Spiritus Sydereus im Menſchen/ vivi-
ficirt, bewegt/ erleuchtet den gantzen Menſchen juner-
lich vnd Euſſerlich.
So iſt nun der Firmament oder Geſtirne/ der vnſicht-
bare Menſche mit ſeiner Weißheit/ vorſichtigkeit/ klug-
heit/ vnd iſt das Liecht der Natur/ die Sonne im Men-
ſchen oder Imagination. Jſt ſolches alles aus dem Fir-
mament, mit ſeinen Kůnſten/ Handwercken vnnd Spra-
chen/ etc. Nicht alleine ſeine Jnnerlichen/ ſondern auch
ſeine Euſſerlichen Glieder gehoren vnter das Geſtirn/
wie droben auß der Figur geſehen haſt.
Ob gleich das Corpus Phyſicum, als das Hauß
auß Lufft vnnd Fewer iſt/ ſo regieret doch das Firmament
vber das Corpus. Vñ ob gleich vnſer Anima, die da den Leib
hebet/ treget/ auß dem Firmament iſt/ ſo hat ſie doch zu-
gebieten deme/ darauß ſie iſt: Sie hat vernunfft vnd Sin-
nen/ Das Firmament hat keine vernunfft noch Sinnen/
den vnſer Anima iſt das Quintum Eſſe oder Extract, dar-
umb hat ſie groͤſſere Gewalt/ kan dem Himmel gebieten/
vnnd alle Sternen von ſich thun/ durch das Creutz Sab-
bath/ Glauben/ Liebe/ etc.
Sprichſtu: Quod quis non habet, non poteſt da-
re: Firmamentum, Sonne Mond/ etc. Hat nicht Sin-
nen noch vernunfft/ Darumb kan homo Sin vnnd ver-
nunfft vom Geſtirn nicht haben.
Antwort: Du ſieheſt/ das die Gottheit/ der Ewige
Gott/ vnbeweglich iſt/ abſolutè zu reden/ der wird doch
in/

Das Ander Buͤchlein.
in/ mit vnnd durch den Menſchen Empfindlich/ Sinlich/
beweglich/ mit Affecten begabet/ als ein Leiblicher Vater/
als ein Leiblicher Jrrdiſcher Sohn/ als ein Leiblicher heili-
ger Geiſt/ vnnd bleibet doch in ſeiner Ewigen Gottheit/
Vater/ Sohn/ Heiliger Geiſt/ ſine diſcrimine ohne
bewegung/ iſt Ewige ruhe/ darzu Chriſtus vnnd wir alle
mit jhme begeren zukommen vnd einzugehen.
Alſo giebt vns das Geſtirne durch ſein Spiraculum
vitæ, das Leben/ die Animam, Sinne/ vernunfft/ Spe-
culieren/ Jmaginiren/ Gedencken/ vnd bleibet ohne Sin-
ne vnd vernunfft. Wann das Geſtirn ein Menſche wird/
wie es dann worden iſt ein vnſichtbar Menſch/ Somuß es
alſo ſein/ gleich wie die Erden vnnd das Meer/ die vntere
Sphæra worden iſt Corpus Phyſicum, ein Hauß oder wo-
nung Animæ: Sie treget jhre Huͤtten vnd Tabernacu-
lum immer mit ſich/ wo ſie hingehet/ Solte nicht dieſe
Welt ein Adam werden/ ein Menſche/ daraus alle Men-
ſchen geboren ſein? Jſt doch die Weißheit eine Jungfraw
worden/ die Himliſche Eva/ ex latere viri, darumb heiſ-
ſet ſie Iſcha, Virago, eine Goͤttin. Jſt doch das Wort
Fleiſch worden/ Gott iſt ein Menſche worden (das wol mehr
iſt als das vorgengliche) Heiſſet Jeſus Chriſtus/ auß wel-
chem hernach alle Chriſten můſſen geboren werden. Wann
das geborne bleibet in deme/ darauß es geboren iſt/ (wiewol
es die noth erfordert) Vnnd Wandelt darinnen/ So hat es
ſein heyl vnd wolfart/ wo es aber ſich darauß ruͤcket vñ fellet/
ſo iſts ſein vntergang vnd verderbnuß.
Alß wir ſeind auß Gotte geboren/ GOTT muß
in vns ſein/ Vnnd wir in jhme bleiben/ vnnd bleiben
Ewig. Wir ſeind auß dem Geſtirne geboren/ Dar-
umb muß das Geſtirn in vns bleiben/ vnnd wir in jhme/
vnd

Erkenne dich ſelber/
vnd wenn wir recht Wandeln im Geſtirne/ ſo bleiben vnnd
leben wir lange/ den das Leben ſtirbet nicht/ wir moͤgen Le-
ben 500. 900. Jahr/ Ja biß an das Ende der Welt/ wie
dann ſolches die Exempel der Alten bezeugen. Dieweil wir
aber gefallen ſeind/ haben geſſen vom verbottenen Baum/
vnd erkennen vns ſelber nicht/ wollen nicht erwachen in der
Weißheit/ ſo iſts vns vnglaublich auch vnmuͤglich/ wir habẽ
den Apffel geſſen mit Adam/ darum̃ muͤſſen wir ſterbẽ zeitlich.
Kehren wir vns nicht zum Holtze des Lebens/ zu I.C. Creutz
So ſterben wir auch des ewigen Todes/ das iſt/ wir wer-
den verdampt/ das iſt/ wir werden mit Lucifer auß dem
Himmel geſtoſſen in die Helle/ gleich wie Adam aus dem
Garten in dieſe Welt/ wiewol er doch noch, darinnen bliebe
im Garten/ vnd wir auch noch im Himmel/ das iſt/ in Got-
te bleiben/ Allein das dem vngehorſamen vnd boͤſen alles ver-
kehret wird in ein Jammerthal vnd Hellen Pein/ das liecht
in Finſiernuß/ etc.
Das Siebende Capitel.
Das der Menſch vom Geſtirne neme
Gutes vnd Boͤſes/ gleich wie auch Leben vnd
Todt: Vnd vom Baum mitten im Garten
was er ſey.
DJe Schrifft ſaget/ Gott der HERR Pflantzete
mancherley Beume mit ſchoͤnen Fruͤchten/ vnd den
Baum des Lebens mitten in den Garten. Setzet
darneben vnd darzu den Baum der Erkentnis des guten vnd
Boͤſen/ vnd ſprach: Von allerley Baͤumen moͤget jhr Eſ-
ſen: alleine vom Baume mitten im Garten ſolt jhr nicht
Eſſen/

Das Ander Buͤchlein.
Eſſen/ auff das jhr nicht ſterbet. Jſt ſo viel geſaget: Der
Menſche iſt vnſchuͤldig/ ſchlecht/ recht vnnd einfeltig ge-
ſchaffen/ vnd mitten in den Garten geſetzet/ Sol alſo blei-
ben/ das iſt: Er ſol nicht erfahren in jhme gutes vnd boͤſes/
Er ſol GOtt alles in jhm laſſen wiſſen/ wircken/ thun/ etc.
Vnd ſich deß nicht annehmen/ das GOtt in jhme iſt/ thut.
Wie ein Birnen Baum Birnen bringet/ vnd ſich derſelben
nicht annimmet/ weiß nichts drůmb/ růhmet ſich gar nicht/
vnd wie die Kuhe milch giebet/ nimmet ſich der Milch nicht
an/ ruͤhmet ſich der Milch nicht/ weiß nichts drumb. Alſo
ſol der Menſche ohne annemen Gott laſſen Gott ſein/ wiſ-
ſen/ wollen/ thun/ laſſen/ etc. So iſt vndbleibet es vnſchůl-
dig/ ſchlecht/ iſt der Baum des Lebens in GOtt vnnd mit
Gott/ Ja GOtt iſt ſelber der Baum des Lebens in dem
Menſchen/ er iſt in Chriſto/ vnnd ein Chriſte. Darumb
iſt der Menſch der Baum mitten im Garten. Bleibet er
im Erſten vrſprunge/ wie Chriſtus vnnd Maria/ ſo jſſet er
nicht vom Baume der Erkentniß des guten vnd boͤſen. Sie
alleine ſeind außgenommen. Aber wir mit Adam haben geſ-
ſen/ vnnd Eſſen alle tage/ ſo lange wir des Siebenden Ta-
ges wahrnemen/ vnd in den Sabbath tretten.
Die Goͤttliche Weißheit hat den Menſchen gemacht
auß dem Limo, vnd der Limus iſt der Menſche/ vnnd iſt
mitten in das Geſetz/ darauß er iſt/ vnd hat alle Erkentniß/
Kuͤnſte/ Handwercke auß dem Geſtirne/ vnnd iſt ſelber das
Geſtirne. Alſo iſt das Geſtirn der Baum mitten im Gar-
ten/ das iſt/ Der Menſche iſt der Baum mitten im Gar-
ten/ hatte die freye wahlin GOttes willen zubleiben/ alle
dinge nach Gottes willen zugebrauchen/ oder daraus zuwei-
chen/ vnnd alle dinge/ nach ſeinem willen zugebrauchen
mit annemligkeit/ Das iſt/ Er mag alles frey mit Gott be-
Dſitzen

Erkenne dich ſelber/
ſitzen vnd haben/ oder mag alle ding zu eigen nehmen vnnd
brauchen/ als were es nicht frey/ ſondern ſein Eigen. Sol-
ches hat er gethan durch liſt vnd Rath der Schlangen/ die da
ſpricht in allen Menſchen: Warumb ſoltet jhr nicht davon
Eſſen? Warumb ſoltet jhr auß allen Geſchoͤpffen der Weiß-
heit nicht ein Eigenthumb machen/ vnnd daſſelbe nehmen/
nach ewrem gefallen gebrauchen/ Jſts doch darumb da/
hats doch Gott darumb geſchaffen. Ja Gott Weiß/ ſo
jhrs als ein eigenthumb zu ewrem luſt gebrauchet/ das jhr
werdet Goͤtter ſein/ vnd wiſſen was gut vnd boͤſe ſey. Der
Menſch ſahe/ das der Baum luſtig vnd gut war/ dieweil
er klug machete/ vnnd auß darvon. Jſſet darvon/ lernet
gutes vnnd boͤß kennen/ das iſt/ Er macht ſich ſelber zu ei-
nem GOtte/ weiß ſo viel als Gott/ dieweil er nicht in der
Mitte bleibet/ lencket ſich ohne Nothzwang zur Rechten/
wird ein Dieb/ vnnd zur Lincken/ wird ein Moͤrder/ wie
dann alle/ ſo vor Chriſto herkommen/ Diebe vnnd Moͤrder
ſeind. Johan. 10. GOTT iſt die rechte Hand/ der Men-
ſche iſt die Lincke Hand/ die ſol nicht wiſſen/ was die Rech-
te thue/ daß iſt/ der Menſche ſol nicht Eſſen von dem Bau-
me mitten in Garten/ er muß ſonſt ſterben. Die Rechte
Hand ſol alles ſein/ alles machen vnd thun durch die lincke/
durch Creatur/ durch den Menſchen: Vnnd der Menſche
ſol ſich deß ſo wenig annehmen/ als ſo er nicht weh-
re.
Der Menſche nimpt vnd empfehet vom Geſtirne/
daraus er iſt/ vnd das er ſelbſt iſt/ zwey dinge: Das gu-
te vnd Boͤſe/ das gute vnd Leben/ Das Boͤſe vnnd Todt:
Als Erſtlich: Wird jhm ein geblaſen von dem Spiratore
Vitarum, hoc eſt, Anima Mundi, Das ſterbliche Le-
ben/

Das Ander Buͤchlein.
ben/ Vnd darmit alle Handwercke/ Kůnſte/ Sprachen/
Wiſſenſchaffen/ Faculteten/ Handierungen/ Gewerbe/
Ampt/ Standt/ Beruff/ vnnd das iſt Gut: (Den alles
was Gott durch ſeine Weißheit machete/ das iſt gut/ das
war ſehr gut:) Nicht das der Menſche ohne willen vnnd
vernunfft/ ſolches bald koͤndte/ Sondern durch willen vnd
vernunfft muß ers in jhm Erwecken/ Wircken/ Lehrnen
vnd erfahren/ wie dann auch Adam durchs Apffel Eſſen ſol-
ches lernete vnd erfuͤhre.
Die Schlange die da liſtiger war/ den alle Thier auff
Erden/ das iſt/ Liecht der Natur verfůhrete den Adam:
Ja der Menſche der das liecht der Natur vnd Geſtirn ſelbſt
iſt/ der betreuget ſich ſelbſt/ verfuͤhret ſich ſelbſt. Die In-
fantes haben auch Vitam, vnnd alle andere dinge in jhnen
verborgen: Aber dieweil ſie noch nicht im willen vnnd ver-
nunfft Wandeln/ koͤnnen ſie nichts/ Es wil vernunfft/
willen/ Liſt/ begeren haben/ ſo die Aſcendenten herfůr
kommen ſollen/ So der Baum Fruͤchte tragen ſol. Das
iſt vom guten geredt/ das alles GOttes iſt vnd ſein ſol/ in
vnd mit dem Menſchen.
Daß Ander das Homo vom Geſtirn empfehet vnnd
nimmet/ iſt daß Boͤſe vnd der Todt: Den ſo der Menſche
erwechſet zu ſeiner vernunfft/ willen/ luſt/ Begeren/ So
lernet er Handwercke/ Kuͤnſte/ Sprachen/ nimmet fuͤhr
die gewerbe der 7. Planeten/ begiebet ſich in Empter/
Staͤnde/ etc. Hat etwas fůr auff Erden/ kan doch nicht ſtille
ſitzẽ/ Sein Himmel vnd geſtirne leuffet fůr vnd fuͤr. Solcher
Kůnſten nimmet er ſieh an/ machet ſie jm zum eigenthumb/
das frey ſein ſolte/ ſetzet ſeine luſt/ frewde darein/ macht jhm
einem Troſt hoffnung daraus/ liebet es mher den dem geber/
D ijerhe-

Erkenne dich ſelber/
erhebet ſich in ſolchen Gaben Gottes/ alß het ers nicht em-
pfangen/ vergiſſet ſeines Schoͤpffers/ machet ſich Gotte
gleich. Daß iſt nun Boͤſe/ das bringet afflictionem, E-
lend/ Pein/ vnd den Todt. Den ſolcher Diebſtal iſt jhm
eine ſchwere Bůrde/ machet ſich zum Diener vnd Knechte
des Geſtirns/ Solte daruͤber ein Herre bleiben: Das gute
Geſtirne mit ſeinen Gaben/ das GOttes iſt/ iſt jhm Boͤſe
worden. Wie auch das gute Geſetze Gottes dem Sůn-
der ein Todt vnnd Verdamnuß wird. Der Himmel wird
jhm zur Hellen/ das Leben wird jhm zum Tode/ denn alſo
muß es gehen/ wenn wir Eſſen vom verbottenen Baume/
vbertretten GOttes gebot/ bleiben nicht in der Mitte/ do
wir muͤſſen geſirafft werden mit vnſerer eigenen luſt vnnd
willen/ das doch nicht vnſeriſt/ den wir haben vns nicht ſel-
ber gemacht/ auch nicht dahin geſetzet das wir koͤnten oder
ſolten vnſer eigen ſein/ wie Gott ſein ſelbſt eygen iſt vnd blei-
bet in Ewigkeit.
Das Achte Capitel.
Das der Menſch durch/ in/ vnnd mit
dem Geſtirne drey ding vbe/ vnd thue
auff Erden:
WJewol Creutz/ I. C. der Baum des Lebens iſt
mitten im Garten/ ſo iſt er doch nicht ohne Crea-
tur/ ohne den Menſchen/ Sondern in/ mit/
vnd durch den Menſchen/ vnd der Menſche ſol es zu/ mit
vnd durch Chriſtum bleiben/ So bleibet er Ewig/ Selig
vnd vnbetaſtet vom Zodiaco oder Geſtirne: So iſt er doch
auch der Baum des wiſſens gutes vnd boͤſes/ doch nicht oh-
ne den Menſchen. Wiewol du gedencken moͤchteſt/ wie
kan

Das Ander Buͤchlein.
kan Chriſtus der ver bottene Baum ſein/ wie kan das Gute
boͤſe ſein/ wie kan die Gerechtigkeit Suͤnde ſein/ etc? Der
Menſche muß ja der verboten Baum ſein? Darauff iſt mei-
ne Antwort: Chriſtus iſts vnd bleibets/ aber nicht getrennet/
ſondern geeyniget/ das iſt α vnd ω Ewigkeit vnd zeit/ Crea-
tur vnnd GOtt muͤſſen zuſammen genommen werde/ der
Menſche iſts nicht ohne Gott/ vnnd GOtt nicht ohne den
Menſchen/ beyde allzeit mit einander/ keins ohne das ander/
Sol anders ein gantzes volkommenes wiſſen da ſein der
Goͤttlichen dingen.
Wirſtu die Zahl des Thiers in Apocalypſi lernen
rechnen/ vnnd die Zahl ſeines Namens/ ſo findeſtu es auch
alſo das I. C. das Thier ſey vnd bleibe in/ mit vnnd durch
den Menſchen/ vnnd er ſey es gar/ Er ſey die Stadt/ das
Weib/ die Hure Babylon: Der Trache/ der falſche Pro-
phet: Der Anfang vnd Ende iſt mit einander.
Nun wird doch nur der Drache vnnd die Hure Baby-
lon/ vnnd der falſche Prophet/ in den Fewrigen Pfuel ge-
worffen/ vnd nicht I. C. der diß alles iſt/ thut vnnd wircket/
der da iſt aller dinge anfang/ aller dingen Mittel/ vnnd aller
dinge Ende. Das Thier war/ Jſt nicht/ vnd iſt doch. Dar-
umb iſt hie der Sinn/ da Weißheit zu gehoͤret. Alſo helt
ſichs mit dem Baum des Lebens mitten im Garten/ der
nicht verdorret noch verwelcket. Aber der Baum des Erkent-
nus des guten vnd boͤſen (homo) verdorret/ wird abgeha-
wen/ vnd ins Fewer geworffen.
Drey dinge verbringet vnd thut der Menſche in/ mit
vnd durchs Geſtirne. Erſtlich/ thut es alle ſein Ampt/
Handtirung/ gewerbe dardurch: Sein lehrnen/ ſein
Studieren volbringet er dadurch/ vnd das iſt gut. Zum
andern/ wann er nun machet auß GOttes gaben in ſeinem
D iijHertzen

Erkenne dich ſelber/
Hertzen einen Abgott/ treibet darmit Abgoͤtterey/ Hure-
rey/ Ehebruch/ Leſterung/ Mord/ Falſchzeugnuß/ das
iſt Boͤſe/ vnd das iſt die Geiſtliche Babylon/ die Jeſabel
mit dem Guͤldenen Becher voll grewels/ daraus alle Men-
ſchen trincken/ So nicht geſchrieben ſeind in das Buch des
Lebens/ vnd das iſt Boͤſe?
Zum Dritten aus dieſer Jnnerlichen Hurerey Ehe-
bruch/ fellet der Menſche herauß in die Leiblichen ſichtba-
ren wercke/ oder Laſter/ vnnd das iſt Erger/ vnnd heiſt Er-
gernuß. Den man Ergert den Nechſten/ Jung vnd Alt/
mit Bildern/ Fluchen/ Leſtern/ Schweren/ Morden/
Stelen/ Liegen/ Freſſen/ Sauffen/ Vnzucht/ Kriegen/
Toͤdten/ etc. Das koͤmmet alles auß dem Geſtirne: Nicht
das das gute Geſtirne ſolches thue am Firmament, ſondern
der Menſche ſo boͤſe iſt/ iſt von Gott abgefallen/ der nimpt
das Geſtirn zu ſeiner Boßheit/ vnd volbringet ſolch Erger-
nis. Alſo muß des gantze Geſtirn boͤſe ſein/ in/ mit vnd
durch den Menſchen/ Gleich wie auch das Thier/ Apo-
calypſ. am 13. Cap. muß ſein der Drache/ die Jeſabel/
die Hure Babylon/ der falſche Prophet. Alſo muß der
gute GOtt boͤſe ſein/ in/ mit vnd durch Creatur ohn ſein
ſchuld. Dann Creatur mag ſich nit Regen/ noch etwas ge-
dencken/ auſſerhalb dem/ der da iſt α vnnd ω der da iſt alles in
allen. Doch ſey der gelobet in Ewigkeit/ der alles iſt/
alles machet/ alles wircket/ im guten vnnd boͤſen/ vnnd
das allein auff den das Vrthel fellet/ der GOtt nicht wil
laſſen GOtt ſein/ ſondern wil ſich erheben vber GOtt/
Nimbt ſich alles an/ was Gottes iſt: So muß er dann mit
ſchaden erfahren/ die großmechtige Krafft/ die gewalt deß/
der alle dinge ſein wil/ vnnd iſts vnnd bleibet in Ewig-
keit.
Dieſe

Das Ander Buͤchlein.
Dieſe Einigen ſollen wir kennen lernen/ jhn fůrch-
ten/ jhn lieben/ in jhme Wandeln: So bleiben wir geſchrie-
ben im Buche des Lebens/ vnnd entrinnen dem Trachen/
dem falſchen Propheten/ vnnd der Huren Babylon: Das
iſt/ wir Entrinnen vns ſelbſten/ vnd werden erloͤſet vom v-
bel/ das iſt/ von vns Selber.
Es iſt aber eine treffliche Betriegerey mit der Huren
Babylon/ die Secten ſchiebens jmmer eine auff die ander/
vnd ſein es doch ſelber. Gleich wie der Luther den Apoca-
lypſin außleget vom Bapſte/ vnd der Babſt widerumb vom
Luther. Aber hie ſehe ein jeder auff ſich ſelber./ vnnd bete/
Erloͤſe vns von vbel. Den wir betriegen vns ſelbſt/ trincken
aus dem Becher/ vnnd wirds kaum der Tauſente gewahr.
Gedencken jmmer/ wir ſeind es nicht/ wir ſitzen GOtt im
Schoß. Ja es iſt wol war/ wir ſeind in Gott/ wir ſeind
alle begrieffen vnd beſchloſſen von dem Thier/ deſſen Zahl
iſt 666. Wir haben alle vnſer Leben vnd Krafft vom jme/ in
jm/ er hebet vnd treget vns/ wir ſitzen auff dem Thiere/ dz da
hat 7. Haͤupter vnnd 10. Hoͤrner/ vnd beten es an/ vnnd
beten den Drachen an/ vnd wollens nicht recht erkennen
noch Buſſe thun/ etc.
Die Hure Babylon iſt die aller aͤrgeſte Hurerey in der
gantzen Welt/ da der Menſche jhm ſchatz/ Troſt/ huͤlffe
machet an der Creatur/ mit derſelben Huret vnd bulet/ hat
alle ſeine luſt vnnd frewde daran/ do er mit handelt vnnd
Wandelt/ Keuffet/ das iſt/ beſitzet als ein gekaufftes gut/
machet ein Eigenthumb darauß/ wird ein Ehbrecher/ leſ-
ſet ſeinen Breutgam fahren/ gehet zu einem andern/ Das
iſt/ zur Creatur/ hat die lieber als Jeſum Chriſtum/ das
Thier/ das jn treget/ darinnen er das Leben vnd Athem hat.
Sol-

Erkenne dich ſelber/
Solche Geiſtliche vnnd Jnnerliche Hurerey iſt auch
Abgoͤtterey/ die nur alleine Gott ſiehet/ vnd kein Menſche/
biß es her auß in die Ergernus koͤmmet/ ſo ſiehets der Men-
ſche. Dieſe Hurerey iſt auch die Leſterung/ Darumb
ſtehet an der Stirne geſchrieben/ die Namen der Leſterung.
Sie iſt auch Diebſtal/ falſch gezeugnus/ Mordt/ Todt-
ſchlag/ das gantze geſetz Jnnerlich vbertretten. Dieſer Hu-
ren iſt ſchwerlich zu helffen/ wann ſolches nicht erkant wird/
noch berewet/ ſondern inwendig bleibet vnnd verſtummet.
Da folget das vrtheil darauff/ die Ewige verdamnuß/ obs
gleich den Neheſten nicht ergern kan/ dann nur derdampten/
der es ſelber iſt. Dann es iſt Geiſtlich: So kommen doch
auch auß etlichen die Ergernuß/ das iſt/ die Euſſerliche la-
ſter/ als Sterben/ Toͤdten/ Sauffen/ Freſſen/ fluchen/
etc.
Da geſchicht die Ergernuß/ nemlich Corporaliter, das
auch die Newen Menſchen ſehen koͤnnen/ wo die Hure Ba-
bylon wohne: Nirgents den vberall/ durch die gantze Welt
vber alle Voͤlcker/ Heyden vnd Sprachen/ ſitzet auff groſ-
ſen Waſſerman/ auff 7. Bergen/ in der groſſen Welt/
die da ein Heupt iſt vber alles/ das iſt/ in der Anima parvi
Mundi. Die vnſichtige Stadt iſt die Hure Babylon/
das Weib Jeſabel. GOtt helffe/ das wir ſie kennen
lernen/ vnd von jhr außgehen moͤgen/ vnnd das
Newe Jeruſalem bleiben/ die Heilige
Stadt auß dem Himmel/
Amen.
Das

Das Ander Buͤchlein.
Das Neunde Capitel.
Wie das Thier ſeyn koͤnne die Hure
Babylon/ ſo es doch iſt vnnd bleibet aller
Dingen anfang/ Mittel vnnd
Ende.
WJr leſen Geneſ. am 11. Wol auff/ laſſet vns eine
Stadt vnd Thurn bawen/ deſſen Spitze reichet
biß an den Himmel/ vnnd vns einen Namen ma-
chen/ etc. Die zu Babylon wolten jhnen machen eine Ewi-
ge/ loͤbliche Gedechtnuß/ vnnd dardurch einen Namen Er-
langen/ fuͤr aller Welt gerůhmet vnnd gepreiſet ſein/ Sie
wolten Goͤtter ſein/ das ſie nicht duͤrfften beten/ dein Name
werde geheyliget/ gepreiſet/ Sondern vnſer Name wer-
de großmechtig vnd geruͤhmet auff Erden. Sie ſuchten jhre
Eigene Ehre/ Tittel/ Namen/ als Menſchen Kinder
pflegen. Zum Andern/ Baweten ſie auch darůmb/ das
ſie Goͤtter wůrden auff Erden/ groß vnd Mechtig/ an Ge-
walt/ herrſchafft/ Koͤnigreichen/ vber alle Landt/ vnnd
Voͤlcker Herren were/ Alſo weren ſie auch GOtte gleich/
der da iſt ein mechtiger HErre vber alle Creaturen. Zum
Dritten/ Das ſie frewde/ luſt/ Troſt vnnd ſchutz hetten an
jhrer groſſen Feſten Stadt/ duͤrfften ſich fuͤr niemandt
fuͤrchten/ duͤrfften weder GOtt noch den Menſchen in die
Hende ſehen. Solche Luſt/ Frewde/ Hoffnung/ Troſt
auff die Creatur war in jhrem Hertzen/ die Hurerey/ der
der Ehbruch. Dann ſie fallen von Gott abe zur Creatur.
GOtt war nicht jhr Troſt/ Frewde/ Huͤlffe/ Hoffnung/
Sondern nur die Creatur/ Hoffeten auff ſich ſelber/ wol-
ten jhnen ſelbſt helffen/ Jhr ſelbſt GOtt ſein auff Erden/
Ewie

Erkenne dich ſelber/
wie Gott fuͤr ſich im Himmel Gott iſt. Darumb ſingen
ſie eben das an/ leiblich/ was in jhren Hertzen verborgen la-
ge.
Durch dieſe Hurerey ſeynd gebawet alle Schloͤſſer/
Feſtungen/ vnd Staͤdte/ Nemlichen auß Menſchlichem
Gutduͤncken/ Klugheit/ Weißheit/ da iſt die Anima Mun-
di nicht alleine zu Menſchen worden/ Sondern auch zu
Haͤuſern/ Doͤrffern/ Schloͤſſern/ Staͤdten/ Landen/
Reichen auff Erden/ vnd Herrſchet vnd wohnet eben in jh-
ren Subjecten, das iſt/ in allen Menſchen/ ſo nicht geſchrie-
ben ſeind im Buch des Lebens/ vnnd in allen Doͤrffern/
Schloͤſſern/ Staͤdten/ Landen/ Reichen. Darumb ſaget
der Geiſt in der Schrifft: Sie ſaſſe auff vielen Waſſern/
das iſt/ auff Voͤlckern/ Heyden vnd Sprachen/ in der gan-
tzen Welt. Das iſt/ Gottes Weißheit/ Gottes Wort/
das da Fleiſch wird/ machet alle dinge/ dann der Menſch/
der da ſelbſt eine Creatur der Weißheit iſt/ (vnd die Weiß-
heit das Liecht der Natur in jhm hat vnnd bey ſich tregt)
nimbt die Weißheit/ nimpt krafft/ Athem/ Weſen/ Le-
ben von jhr/ das iſt/ vom Thier/ vnnd Bawet Babylon/
Rom/ Conſtantinopel/ etc. Nimpt Handwercke/ Kůn-
ſte/ Sprachen/ Faeulteten/ von GOtt durchs Geſtirne/
vnd machet jhm einen Thurn/ Feſtung/ Hoffnung/ Troſt/
zuflucht in allen noͤthen/ beſitzt alle ding mit Eigenthumb/
ſtilts Gott abe/ Huret mit der Creatur/ hat luſt/ Frewde/
Ergetzung daran/ vnd meinet es wolle es alſo ewig behal-
ten vnd beſitzen/ das doch nicht muͤglich iſt Denn die zeit vnd
der Todt nimpts alles wider weg/ vnd mag doch weder auſ-
ſer Gott ſein/ noch bleiben. Jn Gott vnd von Gott muß
das Babyloniſche Gebewe begrieffen vnnd beſchloſſen blei-
hen. Gott iſt aller dingen weſen vnd Leben.
Die

Das Ander Buͤchlein.
Die Gottheit bleibet die 4. Thiere/ das iſt alle dinge.
Die vernuͤnfftige Creatur ſiehet/ das es ein ſeliges weſen ſey
vmb Gott/ darumb gewinnet ſie luſt darvon zu Eſſen/ das
iſt/ ſich deß anzumaſſen/ was Gottes iſt. Nun iſt aber al-
les Gottes/ vnd wer ſich der Creatur anmaſſet/ vnd eigen-
thumb daraus machet/ der maſſet ſich Goͤttlicher Ehr vnnd
gewalt an: Wil auch Gott ſein/ vnd iſt doch nicht mehr als
ein Gott: Wann ſich Homo ſein ſelbſt anmaſſet/ ſich ſelbſt
ſuchet/ findet/ liebet/ ſo wil er ſein wie Gott/ vnd wird ein
Dieb.
Mit ſolchem Diebſtal wird ein Hurer/ Ehbrecher/
hat ſolche frewde vnd luſt an der Creatur/ an Kunſt/ weiß-
heit/ Verſtand/ Geſchickligkeit in Sprachen Faculteten/
Handwercken/ an ſchoͤne das Leibes/ an Weibern/ Fraw-
en/ Jungfrawen/ Kindern/ Kleidern/ Speiß/ Tranck/
Spielen/ Kurtzweilen/ etc. Golt/ Silber/ Edelſteinen/
Acker/ Vieh/ Hauß Hoff/ etc. Vnd was mehr zum Jr-
diſchen gut vnd ſchatze gehoͤret.) Das er dafuͤr des rechten
GOttes vergieſſet/ leſſet alle furcht auß dem Hertzen/
Machet ſich ſelber zu Gotte/ vnnd hat einen Schatz an der
Creatur/ der jhm mehr gilt als Gott ſelber: Vnd vermag
doch ſolches ohne Gottes Krafft vnnd gewalt nicht zu thun.
Vnd dieweil Gott aller dinge weſen iſt/ So iſt er auch ein
weſen des Trachen/ vnnd der Huren Babylon (das iſt
des Menſchen/ der ſich zu einem ſolchen Trachen vnnd
zur ſolchen Huren machet/ durch die Averſionem à
proprietate Imaginis, quia ipſemet DEU Seſſe ni-
titur &amp; conatur.) Die da im Hertzen des Men-
ſchen ſiehet/ Herrſchet/ Regieret Alſo Heimlich/
E ijdas

Erkenne dich ſelber/
das ſie niemand ſiehet oder kennet/ als der/ der da hat Au-
gen wie Fewerflammen/ vnnd ſein Angeſicht leuchtet wie
die Sonne/ vnd ein Schwerd gehet auß ſeinem Munde/
vnd regieret die Voͤlcker mit der Eyſern Ruthen/ der ſiehet
ſie: Vnd er iſts alles ſelber/ doch nicht ohne Creatur. Der
Boëtius ſehreibet vom Summo Bono, das iſt/ von Gotte/
das er ſey das Ende vnnd Seligkeit der Menſchen/ ſetzet
fuͤnff Bona particularia, dieda flieſſen vom Summo Bo-
no, als ein Schatten. Als GOtt iſt Vnitas vnd weſen/
die Quinque particularia ſeind Schatten. Nun ſuchet der
Menſche Gott in dem Stuͤckwercke/ kan jhn aber nicht er-
greiffen/ mit ſeinem Lauffen vnnd Rennen. Dann wie
mag Alteritas, das iſt/ Creatur/ begreiffen Vnitatem,
das iſt/ den Ewige Gott: Doch leſſet ſich Creatur beduͤn-
cken/ Sie moͤge zum Ende kommen/ das iſt/ ſo ſie im ſchat-
ten bleibet/ eins nach dem andern ſiehet/ (wie du im Buͤch-
lein de vira beata weiter leſen kan.) Aber es iſt vnmuͤglich/
daß das Finitum ſolte begreiffen der das Infinitum, der zeit
begreiffen ſolle die Ewigkeit.
Theologia lehret vns/ wie wir ſollen zum rechten En-
de kommen. Wie nun bey dem Boëtio das Summum Bo-
num ein weſen vnd begrieff iſt Omnium bonorum parti-
cularium: So iſts auch hier: Das Thier iſt die Huren
Babylon ſelber/ vnd iſts geweſen/ vnd iſts nicht/ wie wol es
doch iſt/ Hie bleibet der Sinn/ da Weißheit zu gehoͤren
wil. Die Weißheit/ die alle dinge machet/ thut vnd wir-
cket/ muß ſich ſelbſt Eroͤffnen: Es iſt dem Menſchen nicht
muͤglich zuverſtehen/ Es ſey dann/ das GOtt Weißheit
gebe/ daß iſt/ Furcht wircke im Hertzen/ Dann die Furcht
Gottes iſt der Weißheit Anfang/ wie die Schrifft bezeu-
get.
Ohne

Das Ander Buͤchlein.
Ohne daß muß ſich des der Menſch verwundern ſein
Lebenlang/ vnd ſich vmbſonſt Peinigen/ wie das die Hure
Babylon ſey ſelber das Thier/ vnd die Weißheit im Him-
mel/ das iſt Geiſtliche Suͤnde/ vnnd auch auff Erden/ das
iſt/ Leibliche Laſter vnd Ergernuß.
Das Zehende Capitel.
Das der Menſch in dieſen Garten ge-
ſetzt ſey/ dem Geſtirne zugebieten/ vnd nicht
der Himmel Koͤnigen/ das iſt/ ANIMAE
Mundi zudienen.
QB gleich das Thier iſt alle dinge/ vnnd muͤſſen alle
dinge geſchehen durch den willen Gottes/ auß
Noth: Gott thut vnnd machet was er wil/
wer wil jhm darein Reden?
So geſchehen doch alle dinge Contingenter, iſt bey-
des wahr. Alle dinge geſchehen Neceſſariò, auß Not-
wendigkeit: Vnnd: Alle dinge geſchehen Contingenter,
das iſt durch des Menſchen freye Wahl.
Wiltu ſehen/ das die beyde Reden war ſein/ ſo muſt
du Anfang vnd Ende/ Zeit vnd Ewigkeit/ Gott vnd Crea-
tur zuſammen nehmen/ So wird ein gantzes daraus/
wie dann MENS alle dinge Einiget/ da GOtt gantz wird
in der Creatur/ vnd Creatur gantz wird in Gott.
Do machet Gott waß er wil/ Er verdammet welchen
er wil/ Er thut keinem vnrecht. Ob er gleich einen zwin-
get vnd noͤtiget/ das er anbete das Thier vnnd ſein Bilde/
vnd hernach in die verdamnuß werffe: Den andern aber be-
hůte fůr der Huren Babylon/ zu ſich in den Himmel neh-
E iijme/

Erkenne dich ſelber/
me/ So thut er doch keinem vnrecht/ vnnd niemands darff
jhm darein reden. Es thuts auch kein Renatus, alleine die
boͤſen/ vngehorſamen ſprechen/ warumb thuſtu mir
alſo/ oder alſo: denen er dann Antwortet/ auff dieſe weiſe:
Weiſſeſtu nicht das ein Toͤpffer macht habe/ aus einem
klumpen Thon zu machen ein Faß der Ehren/ ein Trinck-
gefeß/ vnd ein Faß der vnehren/ zum Außgang des Bauchs
gehoͤrig? So du nun meine groſſe Stereke vund Gewalt
kenneſt/ vnd wiſſen muſt: Wie das du mich nicht fuͤrchteſt
als einen gewaltigen Gott? Vnd auß ſolcher Furcht wůr-
deſtu mich lieben alſo ſehre/ daß du meinet halben die Helle ſo
viel achten wuͤrdeſt/ als den Himmel/ das iſt/ auß der
Furcht vnnd liebe kegen mir/ wůrdeſtu dich nicht frewen/
wenn ich dich ſeligte/ vnd wuͤrdeſt dich nicht betrůben/ ſo
ich dich verdammete. Darumb bleibe ich gerecht/ Jch
thue mit dir was ich wolle/ vnd du bleibeſt ſchuldig daran/ vñ
macheſt dich ſchuldig der Ewigen verdamnuß/ in deme du
nicht fuͤrchteſt/ mich nicht liebeſt.
Derhalben ſehen alle Frommen/ das GOtt billich
Wircke/ thue/ mache/ mit dem Menſchen/ was er wolle/
vnd thue recht vnd wol/ vnd memand darff jhm darein Re-
den. Kegen wem/ oder bey welchem Richter wil man Gott
verklagen? (muß ſich nicht alles fuͤr jhm fuͤrchten/ entſe-
tzen/ erſchrecken/ Zittern vnnd erbeben?) ſprechen: Was
macheſtu mit mir? Bleibet derwegen dieſe Rede war:
Alle dinge geſchchen Neceſſariò wie GOtt wil: Vnd alle
dinge geſchehen Contingenter, das iſt/ auß vngenoͤtigtem
willen/ iſt auch war/ vnd ſolches nach Goͤttlicher Menta-
liſcher Erkentnis.
Aber nach Menſchlicher Vernuͤnfftiger Erkentnuß/
da

Das Ander Buͤchlein.
da man ſcheidet den Anfang vnd Ende/ vnd betrachtet nicht
das Thier/ mit ſeiner Rechnung/ Sondern auff einer
ſeiten den Ewigen vnwandelbaren Gott/ vnd auff der andern
ſeiten die vnwandelhafftige zeitliche Creatur/ So geſche-
hen alle dinge Contingenter, das iſt/ durch freye Wahl/
vngenoͤtiget/ iſt der Menſche boͤſe/ Betet an die Hure Ba-
dylon/ darumb wird er auch billich verdammet. GOtt
zwinget jhn nicht/ das er ſol boͤſe ſein.
Nun in dieſem verſtande rede ich hier/ das die Men-
ſchen ſolten verſtehen/ etc. Der Menſch iſt geſetzt in dieſen
Garten/ das er ſolle dem Geſtirne gebieten/ daſſelbe von
ſich thun/ vnd nicht dem Geſtirne als ein Knecht zu dienen/
Das: gleich wie GOtt den Menſchen nicht noͤtiget oder
zwinget zu Suͤndigen/ erleſſet jhm den freyen willen/ Boͤ-
ſe zu werden oder gut zubleiben in Gotte/ etc. Alſo zwin-
get oder noͤtiget das Geſtirne auch nicht den Menſchen/ das
er Sůndigen muͤſte/ das er muſte der Thier anbeten/ das
er muſte ſich ſelbeſt fuͤr einen Gott halten:
Die groſſe Creatur zwinget den Menſchen nicht mit
Gewalt/ Er hat die freye wahl/ GOTT oder dem
Mammon zu dienen/ zu lieben vnnd zu haſſen/ welchen er
wil: Ja es iſt vnmuͤglich den Menſchen/ ſie beyde zugleich
lieben oder beyde zugleich haſſen/ oder jhnen beyden zugleich
dienen.
Darumb ſtehet er in der Mitten/ Er mag ſieh keh-
ren/ lencken/ wenden/ ergeben/ zu welchem er wil/ vnnd
nach demſelben hat er ſeine Belonung. Ja ſolte das Ge-
ſtirne den Menſchen noͤtigen/ zwingen/ zum guten vnd boͤ-
ſen/ wie die falſchen Aſtrologi vnnd Theologi fuͤr geben:
So were der Menſche nicht in die Mitten geſetzet:
Hette

Erkenne dich ſelber/
Hette keinen freyen willen/ vnd Gott hette jhm nicht Ge-
bot noch gewalt gegeben als einem Weyſen vber das Ge-
ſtirn zuherſchen/ Das iſt/ Gott hette vns nicht den Baum
des Lebens mitten in den Garten gepflantzet/ Er hette vns
Chriſtum ſeinen Sohn nicht geſand/ noch jhn fuͤr vns ſter-
ben laſſen. Wir ſind ja darzu getaufft das wir Chriſten
ſein ſollen zu herrſchen vber das Geſtirne/ vnd demſelben zu-
gebieten. So iſt der Menſche mehr den das gantze Fir-
mament, Vnd warumb ſolte ein Chriſte oder auch ein Na-
turalis dem Firmament oder auch allen Sternen nicht ge-
bieten koͤnnen oder ſollen? Jſt es doch nur ein Spiegel/
præludium, fuͤrlauff aller Menſchlichen Handierungen/
Leben vnd weſen/ wie ein gemaltes Bilde an der Wand/ o-
der ein Spiegel nicht zwinget den Lebendigen Mann der da-
rein ſiehet: Alſo wenig mag auch das Geſtirne den Men-
ſchen noͤtigen/ zwingen zuſtelen/ Kriegen/ Freſſen/ Sauf-
fen/ Spielen oder andere Buͤberey zutreiben. Der Men-
ſche thut alles mit vernunfft vnd freyen willen/ was das Ge-
ſtirne vorſpielet.
Diß Buch Aſtrologia Theologizata wird darumb
geſchrieben/ das bewieſen werden ſoll: Wie der Menſche
aus dem Geſtirne ſey/ vnd doch vber das Geſtirne herrſche:
Wie dem Menſchen alle Kůnſte/ Handwercke/ Spra-
chen/ Faculteten/ exceptâ Theologiâ &amp; Iuſtitiâ, Han-
dierung/ gewerbe/ Empter/ Staͤnde/ etc. Wachſen/ wie
dem Leibe das Brodt aus der Erden/ der Wein auß dem
Reben/ vnd doch alle ſolche gewerbe fahren laſſen můſſe nach
der Theologi, nach dem Creutz Baume des Lebens mitten
im Garten.
Der das γνῶθι σεαυτόν vnd andere meine Informatori-
os Libellos verachtet/ der Glaubet mir nicht/ das der
Menſch

Das Ander Buͤchlein.
Menſch koͤnne vnnd ſolle dem Geſtirn gebieten/ bleibet ein
Kind des Geſtirns/ ein Diener der Animæ Mundi, die da
hat 7. Haͤupter vnd 10. Hoͤrnar/ doch nicht ohne Gott: fra-
get nichts nach der Theologia, die da weit vber das Firma-
ment iſt: Wird alſo verdampt in ſeinem vnglauben.
Aber der ſich ſelber kennet/ weiß vnnd ſiehet wol/ das
Gott gebotten habe/ wie wir ſollen herrſchen vber das Ge-
ſtirne/ vnnd das Geſtirne nicht vber vns. Dann er kennet
das Obere vnd auch das jnnere Geſtirne wol/ das man das
Euſſere ſolle zu frieden laſſen/ vnd alleine das jnnere Geſtir-
ne im Menſchen vnter ſich bringen/ nit Regieren laſſen/ alle
Tage/ durch den Sabbath die * von ſich ſchuͤtteln/ wie ein
Eſel die Bremen/ vnd ein Ziege die Muͤcken. Wie ſolche
aber geſchehen ſol/ folget im andern Capitel hernach/ nem-
lich/ da die Aſtrologia muß Theologizirt werden/ das iſt/
da alle Wercke auß dem Geſtirne muͤſſen durch den Baum
des Lebens/ der da iſt das Thier I. C. gefuͤhret vnnd voll-
bracht werden.
Das Elffte Capitel.
Wie der Menſche den Himmel des Sa-
turni mit allen ſeinen Sternen von ſich
thun moͤge vnd vberwinden/ etc.
DEr Saturnus mit ſeiner Sphæra giebet vns das
Bley auß dem Waſſer/ Antimonium &amp;c, ma-
chet vns zu Ackerleuten/ Zimmerleuten/ vnd brin-
get vns andere handierungen vnd Gewerbe auff Erden. Jſt
ein guter Planet/ wie alle andere/ denn Gott hat alles wol
gemacht. Wir Menſchen aber/ die wir in der vernunfft
Fvnd

Erkenne dich ſelber/
vnd willen Leben/ nemen vns boͤſe Aſcendenten daraus/
Als/ wir ſeind Geldſamler/ wucherer/ Geitzige/ etc. Das
ſeind nun * in vns/ die muͤſſen wir abſchůttein/ von vns
thun durch Chriſtum/ im Glauben/ im Sabbath/ wollen
wir anders Selig werden. Boͤſes vnd gutes nemẽ wir von vñ
auß dem Geſtirne/ wie die Epſfel von Baͤumen. Was da gut
iſt/ daß ſollen wir vben vñ brauchen/ nach der Theologia:
Was da Boͤſe iſt/ ſollen wir von vns thun durch den Sab-
bath/ dann wir vermoͤgen von vns zuthun die Boͤſe Nativi-
tet, vnd vns eine andere/ Ja beſſere zumachen/ das iſt/ wir
moͤgen das gantze Firmament von vns thuen/ vnnd jhme
entweichen/ das er vns nicht mehr kenne/ nicht mehr treffe/
letze/ Regiere.
Daß auch kein Aſtronomi vnſer Leben vnd that erra-
then mag. Den wir ſeind nicht mehr Sternen Kinder/
ſondern Gottes Kinder. Chriſtus iſt vnſer Firmament
vnd Geſtirne/ in dem wir Wandeln ſollen.
So ſoltu nun wiſſen/ das wir GOtte die ☉ ☽. ♄.
an ſeinem Firmament ſollen ſtehen laſſen/ wir vermoͤgens
nicht hinweg zu nehmen/ Es muß bleiben biß in den letzten
Tag.
Aber vnſer Geſtirn vnd Firmament, das vns Kren-
cket/ Toͤdtet/ auch verdammen wil/ ſollen wir bey geſun-
den Leben von vns werffen/ vnd abſchuͤtteln alle Sternen/
alle Aſcendenten. Alß/ du biſt ein Ackerman/ Seeman/
Zimmerman/ Jetzt ſteheſtu vnter der Sphæra Saturni. Nun
iſts gewiß/ kein Ackerman noch Zimmerman koͤmmet in
Himmel/ Erſtlich darumb/ das im Himmel kein Pflug/ noch
Acker/ noch Art/ noch Sege/ noch Holtz ſey/ etc. Darumb blei
bet alles ſolches vnter dem Zodiaco, vnd vergehet auch dar-
mitte.
Zum

Das Ander Buͤchlein.
Zum Andern/ auch darumb kommet kein Ackerman
noch Zim̃erman in Himmel/ den er iſt ein Kind der Sternen/
vnd ein Alte Creatur/ So doch nur ein Chriſte/ ein Newe
Creatur in Himmel koͤmmet. Nichts jrdiſches kommet
in Himmel/ wird ſelig: Darumb koͤmmet kein Bawer/
kein Zimmerman etc. in Himmel/ nur ein Chriſte. Sprich-
ſtu zu mir/ was iſt das fuͤr ein Aſtrologia Theologizata?
Solte ein Ackerman/ ein Zimmerman/ etc. nicht ein Chri-
ſte ſein/ nicht in Himmel kommen/ Solte man nicht Ar-
beiten? Da geb ich dir auß der Theologia dieſe Antwort:
Sechs Tage magſtu Ackern/ Zimmern/ etc. Aber am ſie-
benden Tage ſtehe darvon ab/ ruhe von allen deinen wer-
cken vnd gedancken/ vnd komme in ein vergeſſen aller dingen
vnnd deiner ſelbſten/ So wirſtu ein Kind GOttes/ vnnd
gedenckeſt gar nicht an deinen Ackerbaw/ an deine Zimmer-
kunſt/ oder wiſſenſchafft/ So wenig als du noch nicht ge-
boren wareſt. Den das iſt der Sabbath/ den Gott gebeut
vnd haben wil von allen Menſchen/ vnd nicht wie die Welt
meinet/ 6. Tage Arbeiten/ vnd am 7. Tage in die Kir-
chen gehen/ darnach zur Zeche/ etc. Daß were ſo groſſe
hindernuß/ als andere Arbeit. Wann du aber recht Sab-
bath halten kanſt/ So hat dich GOtt ſelber gelehret/ das
auch das beſte handwerck/ das beſte Ampt in der Welt muſ-
ſe (Fuͤr geringe/ ja fuͤr nichts geſchetzet werden in deinem
Hertzen) abgeſchuͤttelt vnd ab geleget werden/ vnnd gantz
vnnd gar entlernet/ vnnd vergeſſen durch den Sabbath.
Solches bezeuget nit alleine der Sabbath/ ſondern auch die
Todtſtůnde/ da du ſterben ſolſt/ vnd von der Welt abſchei-
den: Do troͤſtet dich dein Ackerbawe nichts/ du frageſt nichts
F ijdar-

Erkenne dich ſelber/
darnach/ vnd ob man dir viel ſagen wolte vom pflůgen/ A-
ckern/ Seen/ (Pferden/ Ochſen) Haußbawen/ etc. So
wer es dir beſchwerlich/ vnnd eine Pein zuhoͤren/ wůrff eſt
es doch ſelber von dir/ vnnd bekenneteſt/ das ſolche handie-
rung nicht weiter diene/ als fůr den Leib/ fuͤr den Bauch/
etc. Den freſſen die Wuͤrmer/ vnnd die * bleiben hinder
dir.
Siehet nun dein Hertz/ Troſt/ Luſt vnd frewde allein
auff dem Ackerbaw/ vnnd haſt kein Erkentnuß des Ewigen
gutes/ auch kein verlangen nach dem Ewigen Leben/ etc.
So wehe dir/ du biſt der Elendeſte Menſch/ vnnd wird dich
gerewen/ nagen vnd beiſſen/ das du ein Ackerman/ ein Zim-
merman/ etc. Geweſen biſt in dieſer Welt. Darumb iſt
notwendig allen Menſchen/ den Sabbath zuhalten/ nach
inhalt der heiligen Schrifft/ auff das wir bey geſundem Le-
ben lernen ablegen vnd abſchelen von vns alle vergengliche
dinge/ vnd ſo vns Gott nach dem Sabbath lenger vergoͤn-
net das Leben/ So gebrauchen wir vnſer Handierung in
der Furcht Gottes/ Suchen keinen Troſt noch Schatz da-
rin/ ſondern vben vnd brauchen alle dinge als frembdlinge/
als wenn wir jtzt davon muͤſſen. Siehe/ das iſt Aſtrolo-
gia Theologizata, die da bey ſammen ſein muͤſſen in dieſer
zeit/ vnd Theologia Regieret alles was wir thun. Denn
ſie gehet mit vns in Himmel/ So alle Planeten mit jhren
Gewerben hinder vns bleiben.
Alle andere Gewerbe/ Handierung/ vnd Empter des
Saturni ſollen alſo gefuͤhret werden/ wie jetzt geſaget/
Nemlich/ nach dem Sabbath/ gebet oder Creutz/ Das iſt
Theologia. Vrſach/ wo der Menſch des Sabbath ver-
giſſet/ fellet er in die Geiſtliche Hurerey/ das iſt/ Hat vnnd
gewinnet luſt/ Frewde/ Troſt/ ſchutz/ huͤlffe an ſeiner han-
die-

Das Ander Buͤchlein.
dierung/ Ampt/ etc. Sein Hertze wird jhm beſeſſen mit der
Creatur/ iſt ſein Mammon/ helt ſie fuͤr GOtt/ vertroͤſtet
ſich mehr auff ſeine Handierung/ als auff Gottes Wort/
machet jhm einen Schatz daraus/ das er in ſeinen noͤthen
moͤge zuflucht haben. Der Bawer zu ſeinem Acker/ Kor-
ne/ getreydig/ der Zimmerman auff ſeine Zimmerarbeit:
Alſo darff er Gott nicht in die Hende ſehen/ darff nicht Be-
ten: Vnſer teglich Brodt gieb vns heute/ wil ſich ſelbſt
verſorgen/ jhm ſelbſt helffen. Das iſt die Hure Babylon/
die vns truncken machet mit jhrem Grewel der Hurerey/
vnd iſt vnter 1000. Ackerleuten/ Saturniſten, nicht Einer
der es mercken wil. Sprichſtu auß eingeben der Schlangen/
Ey ſolte ich nicht fleiſſig/ mit luſt. Ackern/ Zimmern/ etc.
Hats doch GOtt gebotten/ das man Arbeiten ſolt? Ant-
wort: Sechs Tage ſoltu Ackern/ Zimmern/ Aber am
Siebenden Tage ſoltu Sabbath halten/ vnnd dich bereiten
laſſen zum Himmeliſchen Leben/ vnd ablegen alle Sternen/
das du bey Leibes Leben entfliehen lerneſt der Huren Baby-
lon/ die da in deinem Hertzen ſitzet vnd Regieret.
Das Zwoͤlffte Capitel.
Das kein Bergman/ ſo wenig als ein
Geitziger/ in den Himmel komme/ Son-
dern nur ein Chriſte.
DEr Ertzknappe/ der in den Bergen Ertz Hewet/ vnd
Geitziger gehoͤrẽ beyde vnter den Saturnum, das iſt/
die Menſchen empfahen nicht alleine das gute/ als
das Gewerbe/ Sondern auch das boͤſe/ als die Laſter von dem
Planetẽ/ nit dz die Planetẽ ſolches noͤtigẽ zuthun/ ſondern nur
F iijWeiſen

Erkenne dich ſelber/
weiſen vnd vorſpielen. Den der Menſch iſt vber alle Pla-
neten/ nunpt jhme Aſcendenten nach ſeinem luſt vnd willen.
Ein jung Kind iſt das alles frey/ den es lebet nicht im Wil-
len noch in der vernunfft.
Derhalben ob es gleich den gantzen Himmel in ſich
hat/ wie wir Alten mit allen Sternen/ doch hattes keine Aſ-
cendenten, das iſt kein gewerbe/ keinen willen/ keine ge-
dancken/ luſt/ Sinnen noch verſtand darauff/ kein Ampt/
Handierung/ laſter/ etc. ſtehet in der vnſchuldt (die wiſſen-
ſchafft vnnd verſtand auff ſolche dinge iſt in jhme noch ſtille/
verborgen/ nicht in wircklicher vbung/ den ſie reget ſich
nicht ehr/ Es ſey dann/ daß das Kind ſeine zeit erreichet/ das
es den brauch der Welt anſehen/ betrachten/ vnd eins vom
andern vnterſcheiden kan/ Als den gehen die Aſcendenten
allgemacht von Tag zu Tag herfůr/ durch die Ratiocini-
renden gedancken/ mancherley luͤſte vnd anreitzunge von in-
nen vnd von auſſen/ Je lenger je mehr gehet das Geſtirn
herfuͤr/ die Aſcendenten, Sie ſind nun Saturniſch/ oder
Veneriſch/ oder Mercurialiſch/ etc. Oder wie ſie wollen)
Vnd Sabbath/ Chriſtus bleibet jhnen jhr Aſcendent, das
iſt/ Sie ſind in der Welt/ als weren ſie nicht darinne/ ſehen
alle ding an/ als ſehen ſie nichts/ hoͤren alles/ als hoͤreten ſie
nichts/ da iſt kein verſtand/ vernunfft/ wille/ eins vom an-
dern zu vnterſcheiden/ eins fůrs andere zuerwehlen/ Eins
zu lieben/ das ander zuhaſſen/ Eins zu loben das ander
zu ſchelten/ wie in vns Alten ſolche dinge mit gewalt in
ſchwang gehen/ Welches die Falſchen Theologi Chriſto
nicht gleuben/ vñ ſetzet doch Chriſtus ſie vns zum fůrbilde/ dz
wir vns ſollen vnd muͤſſen vmbwenden/ vnd werden wie ein
Kind/ ſonſt moͤgen wir nicht in Himmel kommen vnd Se-
lig werden.
So

Das Ander Buͤchlein.
So behalte nun gar wol: Nur die Kinder oder Chri-
ſten kommen in Himmel/ vnnd nicht der Ertzhawer oder der
Geitzige (Armer leuth ſchinder/ Wucherer/ Betrieger)
Verwundert dich das? So weiſſeſtu noch nicht woraus vnd
worzu du geſchaffen ſeyeſt/ das iſt/ du wilt nicht kennen A-
ſtrologiam Theologizatam. Warumb kompt dann nun
kein Bergman in Himmel? Erſtlich darumb/ das im Him-
mel kein Ertz noch Berg (noch einig Metal) zuſuchen noch
zu finden/ nur auff der Welt/ da Erde vnd Waſſer iſt/ do
Wechſet das Ertz/ etc.
Zum Andern/ das Natur oder das Jrdiſche nicht den
Himmel beſitzen mag/ kein Stern Kind kommet in Him-
mel/ nur ein Kind GOttes/ ein Chriſte. Sprichſtu zu
mir aus vnverſtande? Solte oder koͤnte denn ein Ertzknap-
pe nicht ein Chriſte ſein? Antwort/ Ja/ ein Ertzknappe
kan wol Ertzhawen vnnd ein Chriſte ſein/ aber ſolches nicht
nicht mit ſich in Himmel bringen. Dann welcher ſeine
Handierung vnd Gewerbe mit ſich nehmen wolte/ der ke-
me in die vnruhe/ in die Finſterniß/ vnd hette keine Ruhe in
jener Welt/ wie ſolches der Sabbath bezeuget vnnd erfor-
dert/ Das du Sechs Tage magſt Ertz hawen/ aber am
Siebenden Tage ſoltu Sabbath halten/ das iſt/ von dei-
nem thun ablaſſen/ dich vben an Gottes Wort/ vnd endlich
in ein ſtilles ſchweigen kommen aller deiner gedancken/ Betẽ/
das den nichts anders iſt/ als wolteſtu in den Todt gehen/
auff das du abſchůttelſt deine wiſſenſchafft des Ertzhawens.
Solches muſte offt thun bey Leibes Leben/ vnd ja nit ſparen
biß in die Todtſtunde/ den es moͤchte dir im Hertzen eine laſt
hangen bleiben/ damit du dich plagen muͤſteſt in jener Welt in
der Finſternuß/ wie vielen geſehicht/ das ſie mit jhren beſten
Handie-

Erkenne dich ſelber/
Handierungen vnnd Gewerben můſſen gepeiniget werden:
Als Buͤcher ſchreiben iſt gut/ dennoch/ ſo ſie mit luſt da-
rauff ſterben/ werden ſie damit geplaget/ vnnd Schreiben
dort Buͤcher. Wiewol es kein Weltgelehrter Chriſto
gleubet/ weiſen das Volck nicht in den Sabbath/ laſſen ſie
Sechs Tage Arbeiten/ am Siebenden Tage aus gewon-
heit eine Predigt hoͤren/ darnach zur Zechen gehen/ zum wol
Leben/ das heiſſet aber nicht Sal bath halten/ da findet Gott
keinen Raum in deinem Hertzen. Derhalben du Ertzman/
wiltu in Himmel kommen/ ſo lege ab aus deinem Hertzen
was du vom Geſtirne genommen haſt: Durch 6. Tage ver-
richte dein Ertzhawen trewlich vnd fleiſſig (werde nicht zum
Diebe an dem Ertze) mit einem guten Gewiſſen: Am Sie-
benden Tage wirff von dir nicht alleine deine Handarbeit
(inſtrumenta foſſoria) Sondern auch alle Bergliſt vnnd
gedancken/ ſo machet dich GOtt zu einem Kinde/ das du
bereyt ſeyeſt in Himmel zukommen/ als ein Chriſte/ vnnd
nicht als ein Ehrtzhawer/ Schmeltzer/ Můntzer/ etc. Bi-
ſtu ein Geldſamler/ ein Geitziger/ ſo felleſtu in die Sphæ-
ram Saturni, biſt Saturni Kind/ kanſt in Himmel nicht
kommen/ du biſt ein Abgoͤtterer/ ein Hurer/ der duhaſt luſt
vnd frewde an deinem Schatz/ Mammon/ haſt verlohren
den Himliſchen Vater/ darumb kanſtu nicht beten/ Vater
vnſer/ etc. Du biſt ein Leſterer/ den du kanſt nicht ſagen mit
warheit: Dein Nahme ſey heilig/ auch nicht beten/ dein
Reich komme/ noch mit warheit ſprechen/ dein wille geſche-
he/ auch nicht beten/ vnſer teglich Brodt/ etc. Den du haſt
dich ſelber verſorget/ haſt vorrath geſchaffet/ auff das du
weder Gott noch dem Menſchen duͤrffeſt in die hende ſe-
hen. Dein Mammon iſt dein Gott/ darumb mit dem Mau-
le dieneſtu GOTT im Himmel/ mit dem Hertzen
dieneſtu

Das Ander Buͤchlein.
dieneſtu der Huren Babylon/ (der Creatur) den groͤſſere
liebe/ Luſt/ Frewde/ Ergetzung vnd gefallen haſtu an der
wahre des Goldes/ des Silbers/ etc. Als an GOtt deinen
Schoͤpffer. Du biſt ein Dieb vnd Moͤrder/ in dieſer Hu-
rerey/ du Jſſeſt von dem verbottenen Baum den Todt/ vnd
meineſt du Eſſeſt das Leben. Wann in der Nacht alles
Gold Ploͤtzlich geſtolen wird (Wie leichtlich geſchicht) da
wird dein Diebſtal vnd Moͤrderey offenbar/ das du es Gott
habeſt ab geſtolen/ vnnd dir zu Eigen gemacht/ luſt/ frewde
daran gehabt/ vnnd dich darmit ermordet/ zum Ewigen
Todt. Darumb hebeſtu an zu trawren/ zu Weynen/ vnd
groſſen ſchmertzẽ zu haben/ daß alle deine luſt/ Troſt/ Frew-
de/ Schutz/ hoffnung dahin iſt/ vnd ſprichſt: O weh der
groſſen Stadt Babylon/ wie ſchnel iſt ſie dahin/ Sie iſt eine
Behauſung der Teuffeln/ vnd aller vnreinen Vogeln/ etc.
Das iſt/ in deinem Hertzen hatteſtu dir einen ſolchen ſtarcken
Thurn gebawet/ dein Luſt/ Frewde darauff geſetzet/ vnd
ward der in einer Nacht alles genommen/ da fiele ein die
Stadt Babylon. Derhalben kan kein Geitziger in Him-
mel kommen (noch kein einiger Menſch/ der Geld vnd gut/
das zeitliche/ mit luſt vnnd liebe hat vnd beſitzet/ in ſolcher
zuverſicht dnd geſtalt/ das er ſich darauff vertroͤſtet/ verleſ-
ſet/ darauff trotzet/ bawet/ etc. Vnd ſeines Hertzen luſt/
Frewd vnd Ergetzung darein ſetzet) Dann der Geitz iſt ein
Mammon/ vnd im Himmel iſt nur ein GOtt/ vnnd nicht
zwene Goͤtter.
Sprichſtu: Sol ich den in dieſem Leben gar nicht vor-
rath ſamlen/ nichts hinlegen/ nichts auffheben/ was Gott
beſcheret? Antwort/ du hoͤreſt wol/ das die Warheit ſaget/
dein Gewiſſen bezeuget es auch (mit ſampt der Schrifft)
Das kein Geitziger in Himmel kommen moͤge. Auffheben
Gmagſtu

Erkenne dich ſelber/
magſtu zwar die gabẽ Gottes/ nicht verſchlem̃en/ nicht ver-
ſauffen/ ſondern zur teglichen Noturfft fuͤr dich vnd die Ar-
men: Doch hůte dich fůr Reichthumb vnd vorrath. Denn
kein vorrath leſſet Beten: Vnſer teglich Brot gieb vns heu-
te/ Es iſt doch Mammon/ folge meinem Rathe: Sechs
tage magſtu auffheben die Gaben GOttes/ des Goldes/
des Silbers/ ohne Troſt vnnd Hoffnung auff daſſelbige:
Aber am Siebenden tage halte Sabbath/ vnd giebe dich in
das tieffe Silentium, das du gantz ledig ſteheſt aller gedan-
cken: So wird dich Gott erleuchten/ das du ſelber bekennen
muͤſſeſt/ das Reichthumb ſehr gefehrlich ſeye/ vnnd das beſ-
ſer ſey in Armut ſterben/ als in Reichthumb lang Lebendig
bleiben. Du darffeſt nicht exempla der Alten her bringen/
die da Reich geweſen ſind/ vnnd deinen Geitz beſchirmen:
GOtt ſiehet dein Hertze/ ob du jhn meineſt/ oder den Mam-
mon. Die Alten ſo ſie geitzig geweſen weren (vnd hetten al-
ſo mit den Jrrdiſchen Gůtern gehuͤret/ Abgoͤtterey getrie-
ben/ wie du) So wůrden ſie das jhre auch můſſen verant-
worten: Siehe du auff dich/ das die Hure Babylon bey dir
nicht wohne/ Sondern bey Leibes Leben auß deinem Her-
tzen gejaget werde/ welches geſchicht durch den Sabbath
Creutz/ gebete/ oder Sterben mit Chriſto/ darzu wir dann
alle ſeind geſchaffen vnd Erloͤſet.
Das Dreyzehende Capitel.
Wie der Himmel Jovis mit allen
ſeinen Sternen oberwunden vnnd von
vns muͤſſe geworffen wer-
den.
DEr Planet Iupiter hat auch einen ſonderlichen
Kreyß/ Himmel oder Sphæram, mit ſehr viel
Ster-

Das Ander Buͤchlein.
Sternen/ giebet vns das Zien/ den Weißmat aus
dem Waſſer/ vnd ſehr viel Empter Staͤnde/ Handierun-
gen vnd Gewerbe/ die wir Menſchen auff Erden zur Er-
haltung vnſers kurtzen Lebens haben muͤſſen. Giebt auch
Hoffart/ Ehebruch/ das iſt/ der Menſche nimpt durch
ſeine vernunfft vnd willen aus dem Iove, Empter/ Staͤn-
de/ Gewerbe/ etc. Die er alle muß von ſich legen/ als ein
Alte Geburt/ (muß wider zum Kinde werden) vnnd muß
jhme machen eine Newe geburt an dem Sabbath. Der
Standt des Adels in der Welt vnnd der Standt der Geiſt-
ligkeit iſt vnterworffen dem Iovi. Die Kinder aber ſo nicht
im willen vnnd vernunfft Leben/ (dieſe Aſtrologia iſt nur
geſchrieben fuͤr die Adultos, das iſt die Erwachſenen/ die da
liegen im Erkentnuß des guten vnd boͤſen/ die vom verbot-
tenen Baum Freſſen/ einer mehr als der ander/ die in wirck-
licher vbung des willens vnd der vernunfft Leben/ die da in
Empter/ vnd Handierung geſchefftig) Nehmen auch nichts
vom Iove, duͤrffen auch nichts hinlegen nach von ſich thun
(quod non eſt aſſumptum, non eſt deponen dum: quod
non eſt comeſtum, non eſt evomendum) wie wir Alten
thun muͤſſen. Die Pſeudo Theologi &amp; Pſeudo Aſtrot-
ginomi machen den Kindern eine Nativitet aus dem Ge-
ſtirne/ vnd ſie haben gar keine Aſcendenten (der wille vnd
vernunfft ruhet noch in jhnen/ beweget ſie noch nicht/ trei-
bet ſie noch nicht) ſie ſeind Einfeltig/ ſchlecht/ recht/ vn-
ſchůldig/ in Chriſto bleiben ſie. Darumb muͤſſen wir (alten)
vns vmbkehren/ vnd werden wie ſoche Kinder/ das iſt/ wir
muͤſſen Sabbath halten/ vnd eine Newe Nativitet machen/
durch den Glauben/ die Alte hinwerffen/ das iſt/ wir můſ-
ſen Aſtrologiam Theologizatam vbẽ bey Leibsleben/ ſonſt
G ijmuͤſten

Erkenne dich ſelber/
můſten wir alle verdampt werden/ mit vnſern Staͤnden/
Emptern/ Handierungen vnd Gewerben (nemlich/ vmb
der vrſachen willen: Das wir nur vns ſelber darinnen ſuchen
vnnd meynen/ vns Anbeten/ Ehren/ Lieben/ der
Creatur vertrawen/ vnd nicht Gotte/ vnſere Freud vnnd
laſt daran haben/ vnd nicht an Gotte.) Als kein Babſt noch
Pfarrher kompt im Himmel: Erſtlich darumb/ das dort im
Him̃el vnd auch hie auff Erden im Reich Gottes ſolche Leu-
te nicht ſtadt haben/ nur Apoſteln oder Chriſten/ die da ſeind
wie die Kinder/ ſeind im Reich Gottes/ vnnd werden ſelig.
Gott bedarff keiner Pfarherren noch Baͤbſte im Himmel/
es bleibet ein Gott/ ein HErr/ ein Haͤupt/ ein Hirt.
Zum Andern/ auch darumb/ das des Babſtes vnnd
Pfarrherren Standt auß dem Geſtirne Kompt/ aus dem
♃/ ♓/ ♐. Aus den 10. vnd 9. Hauſe des Himmels/ als
ein alte Creatur. Nichts jrdiſches kommet in Himmel.
Die dritte bezeugung/ das weder Pabſt noch Pfarherr in
Himmel kan kommen/ iſt der Sabbath/ der allen Menſchen
zuhalten gebotten iſt. Wann nun der Sabbath recht ge-
halten wird/ ſo muſte Pabſt vnd Pfarrher ſo niedrig vnnd
demůtig werden/ wie ein Kind/ Matth. 18. vnnd vergeſſen
aller deiner herrligkeit vnd wůrden/ auch deines Standes/
vnd ſo viel von dir ſelber halten vnd wiſſen/ als ein Kind das
noch nicht geboren iſt. Nemlich/ du wirſt verſtendiget/
durch die Erleuchtung Gottes/ das alleine Chriſtus alles
ſey/ vnd ſetze keinen Stadthalter/ ob er gleich Apoſteln ſe-
tzet/ (Apoſtel vnd Babſt oder Pfarherr/ ſeind weit geſchie-
den) ſo bleibet er doch jmmer Herr vnnd Meiſter. Vnnd
welcher wolte eines andern Herr/ Haͤupt vnd Meiſter ſein/
der muͤſte aller Menſchen Knecht vnd Diener ſein/ Matth.
am. 18.
Sol-

Das Ander Buͤchlein.
Solches vnd anders lehrneſin in deinem geſunden Le-
ben/ im Sabbath halten. Gleubeſtu es noch nicht/ So
giebſtu zeugnuß/ das du jmmer wolleſt Pabſt vnd Pfarrherr
bleiben/ vnd das du dein Lebenlang den Sabbath nie gehal-
ten habeſt.
Darumb bezeuget letzlich die Todes ſtunde/ da du allen
deiner heyligkeit vnd wuͤrde muß vergeſſen/ (entſetzet wirſt/
es wird ja alles von dir genommen/ vnnd dein Biſthumb
empfehet ein ander nolis velis:) Es Troͤſtet dich gar nichts
auff dieſer Erden/ du wirſt außgezogen vnd gantz Degradi-
ret/ vnd helt eſt ſo viel von ſolchem Stande/ als ein Kind/
das drey Jahr Alt iſt/ Das iſt gar nichts. Stirbeſtu aber
(in vngelaſſenheit) mit Luſt vnnd frewden in der heyligkeit
vnd wůrden/ So wiſſe/ das dich das Geſtirne nieder druͤcke
vnd ziehe in den Abgrund der Hellen/ vnnd muſt gepeiniget
werden biß an Juͤngſten Tag. Derhalben wiltu Babſt/
du Pfarrherr in Himmel kommen/ ſo muſtu ein Chriſt vnd
Kind ſein/ vnd muſt nicht ein Babſt oder Pfarrherr bleiben
du muſt glat vmbgekehret/ vnnd gantz vnd gar außgezogen
werden.
Daß ſey geſagt/ wie durch den Sabbath ſolle vnnd
muͤſſe der Himmel Iovis vberwunden/ vnnd gar hinweg
geworffen werden/ das iſt/ wie ein alt Kleid: Alſo verſtehe
auch mit dem gantzen (hellen hauffen) Geiſtlichen Stande
aller Orden in der Welt: als Cardinel/ Chorherren/ Bi-
ſchoffe/ Thumbherrn/ Prieſter/ Prælaten/ Apte/ Muͤn-
the/ Pfaffen/ Auguſtiner/ Barfuͤſſer/ etc. Das iſt alles
vmb gekehrt/ vnd vmbgewendet wie ein Kind: Sonſt fehret
alles der Hellen zu.
Der Adelſtand gehoͤrt auch zum Iovi, der muß ab-
gethan werden/ ſonſt iſt keine Seligkeit zugewarten. Kein
G iijEdelman/

Erkenne dich ſelber/
Edelman/ kein Juncker/ Panierher/ etc. kommet in Him-
mel/ den ſein Standt iſt auß dem (Toͤdtlichen) Adel/ der
da vom Geſtirn gewachſen iſt. Hie auff Erden haben die E-
delleute vnnd Freyherren ſonderliche Stuͤle in der Kirchen
(Jch meine in der Steinkirchẽ) Sonderliche Begrebnuſſe/
neben jhnen viel Privilegia (Wappen) fuͤr andern Men-
ſchen. Aber in jener Welt iſt ein Sewhirte (ſo hoch geadels
als der hoͤchſte vom Adel in dieſer Welt) Bettler vnd Edel-
man/ emer wie der ander. So iſt nun das die erſte vrſache/
darumb kein Edelman in den Himmel kommet/ nemlich man
darff jhrer nicht/ GOtt wil nur Kinder oder Chriſten im
Himmel haben/ nicht Edelleute. Die andere vrſache iſt/
das die Alte Geburt aus den Sternen muß vergehen/ vnnd
auffhoͤren mit der Welt. Den die Edelleute werden
nicht durch den glauben/ ſondern von jhren Eltern geboren.
Vnd ob ſie gleich tugent vnnd Ritterliche Thaten hetten
zum Adel bracht/ ſo muß doch alles abgeleget werden. Die
drittevrſache/ das im Sabbath ſolches bezeuget wird. Den
halte nur ein Edelman recht den Sabbath/ Feyre von allen
ſeinen gedancken/ von jhm ſelber/ das iſt/ er Bete nur im
Geiſte/ welches iſt mit Chriſto Sterben/ ſo wird er ſehen
vnd bekennen/ daß nichts vom Adel zu halten ſey/ das auch
keiner ſey in Himmel kommen/ Sondern nur Kinder oder
Chriſten. Aber ſolche Herren vnd Edelleuthe haltẽ mit jh-
ren Pfaffen den Sabbath gantz wider Chriſtum. Sechs
Tage ſehen ſie (invigalant) auff jhre Narung/ vnd am 7.
hoͤren ſie eine Predigt vnnd hernach/ mit e. a. zur Zeche/
zum Spiel/ etc.
Wie iſts muͤglich/ das die Leuthe ſollen Chriſtum ver-
ſtehen/ ſein Creutz/ ſein leyden/ etc. wie ſolten ſolche leute
den Sabbath halten? Letzlich/ koͤmpt der Todt/ vnd nim-
met

Das Ander Buͤchlein.
met hin alle dinge/ da troͤſtet dich nicht deine Geburt von A-
delichem Stande/ Stamme/ noch dein Ehrlicher Wan-
del nach dem Geſtirne/ es muß alles abe/ (geleſchet/ auß-
gereſchet) oder mitgenommen werden in jene Welt/ in die
Finſternuß/ in die verdamnuß. Jn der Hellen findet man
alle Orden/ Geiſtliche/ Weltliche/ Stende/ Empter/
etc. Aber im Himmel (der gleichen) gar nichts.
Das Vierzehende Capitel.
Das kein Doctor/ Magiſter/ noch Ju-
riſt in Himmel komme/ ſo wenig alß
ein Ehebrecher:
WJr Menſchen (ſonderlich die Gelehrten/ vnd die
da jhr handierung in Schulen haben) Erfrewen
vnd belůſtigen vns an Ehre/ Titeln/ Nahmen/
Digniteten/ Graden/ Laſſen vns machen zu Doctoribus,
Magiſtris, Iuriſten, etc. Aber wir ſolten Chriſto gleuben/
Matth. 28. Nolite vocari Rabbi, Einer iſt ewer Meyſter/
Chriſtus. Nolite Vocari patres, ein er iſt ewer Vater/ Gott
im Himmel. Wir machen vns Beichtvaͤter auff Erden/ vñ
wollen darmit im Himmel kommen. Aber ſo wenig als ein
Hurer vnd Ehebrecher das Himmeireich beſitzen kan/ noch
viel winiger ein Weltgelehrter mit ſeinem Gradu, den er jm
hat auff Heydniſche weiſe geben laſſen/ in den hohen Schu-
len. Ob gleich Chriſtus ſpricht/ die Hurer/ vnd Ehebrecher
werdẽ ehe im Himmel kommen/ als jhr frommen Phariſeer/
Jſts nicht ſeine meinung/ dz ein Hurer vnd Ehebrecher Se-
lig werde/ ſondern das er muͤſſe vnd ſolle ablegen den gifftigen
vnreinen Aſcendenten ſich vmbwenden vnd werden wie ein
Kind/ ſo koͤmmet kein Hurer noch Ehebrecher hinein/ Aber
wol ein Chriſte oder Kind.
Nun

Erkenne dich ſelber/
Nun warumb kommet ein Doctor/ Magiſter/ Juriſt/
Medicus/ etc. Nicht in Himmel? Erſtlich darumb/ das
man in dem Himmel nicht duͤrffe ſachen fuͤhren/ noch zan-
cken/ vmb das zeitliche/ auch nicht heylen/ den es ſind keine
Krancken im Himmel/ Man darff nicht Autores leſen/
Profitiren. Zum Andern/ auch darumb/ das die alte Ge-
burt/ aus dem Geſtirne vergehen muß/ vnd kan Natur den
Himmel nicht beſitzen. Zum Dritten bezeugets der Sab-
bath/ den alle Menſchen auff der Welt haben muͤſſen/ wer
den helt/ vnd von ſich ſelber koͤmpt/ der wird von Gott ge-
lehrt/ das er ſiehet wie alle Tittel/ Namen/ Ehre/ Gra-
dus, ein Toͤdtlich vergenglich ding ſeynd/ vnnd das man ſo
viel davon můſſe halten als ein Kind weiß/ vnnd helt von 3.
Jahren/ das iſt/ gar nichts.
Sprichſtu/ Es iſt ja ein fein ding/ das man die fleiſſi-
gen Gelehrten Ornieret mit Gradibus (Titulis) Zum
zeugnuß jhres fleiſſes/ darauff Antwort ich dir/ das ſolches
alles nur Welt ſeye/ vnd eine Narheit fuͤr Gott (Ja eine
Luciferiſche Hoffart) Die Chriſtum nicht kennen/ die thun
es uur. Doch haſtu 6. Tage luſt geſuchet an Weltllchen
Gradibus, Titulis: So bete am Siebenden Tage/ das
iſt/ halte den rechtẽ Sabbath/ ſo wir ſtu hernach ſelber ſolche
* von dir ſchuͤtteln/ vnnd ſolche alte Geburt von dir thun/
die Newe anziehen. Wiltu noch dir ſelber folgen/ vnd die
luſt behalten/ ſo kompt der Todt/ vnd nimpt alles hinweg/
das dich das geringſte nicht Troͤſten moͤge: Ja du wirſt
nichts mehr darvon hoͤren koͤnnen. Bleibeſtu beſeſſen mit
ſolchem Gradu (vnd wereſts gerne lenger/ ſo es ſein koͤnte/
es beiſſet vnd ſchmertzet dich/ das du es laſſen ſolt/ wolteſt
lieber darbey bleiben/ vnd darinnen fortfahren/ Scheideſt
mit vnwillen darvon) vnnd ſtirbeſt/ So fuͤhret er dich in die
Fin-

Das Ander Buͤchlein.
Finſternuß/ vnd wirſt dardurch gepeiniget biß an Jůngſten
tag. Derhalben jhr gelehrten/ jhr Juriſten/ jhr Medi-
ci, &amp;c. glaubet Chriſto/ vnd der gantzen heiligen Schrifft/
das man bey geſunden Leben ſolle vnd muͤſſen abthun alle
Sternen/ die alte Geburt/ vnd den Newen Stern/ den
Morgenſtern/ fuͤr den Newen Aſcendenten nehmen. Da-
zu iſt ein jeder Menſche ſtarck genung dem Himmel zu wi-
derſtehen/ denſelben zuvberwinden/ durch den Glauben
(per exercitium Sabbathi/ pias preces, pœnitentiam,
&amp;c. per timorem Domini) der groſſen Creatur zuentwei-
chen/ vnnd Chriſtum Jeſum den Newen Menſchen anzu-
ziehen/ welchen wir in vnſere Tauffe ſchon angezogen ha-
ben/ allein das wir erwachen vnd Aſtrologiam Theologi-
zatam vben/ darzu wir alle geſchaffen vnd erloͤſet ſeind.
Ehbruch/ Hurerey/ iſt ein Aſcendens oder ſtern/
welchen der Menſche durch ſeinen willen vnd vernunfft jhm
ſelber nimpt/ Das Geſtirn noͤtiget keinen darzu/ Jſt nur
ein Spiegel/ Præludium oder vorſpiel/ des Menſchlichen
fuͤrhabens. Nun koͤmpt kein Hurer/ Ehbrecher/ in Him-
mel/ es ſey David oder Salomon: GOtt fraget nach kei-
nem nicht/ wer einer ſey. Derhalben wil jemandin Him-
mel kommen/ ſo muß er Sabbath halten/ das iſt/ Sterben
in Chriſto (den Suͤnden Abſterben/ Eſt Apoſtolica Phra-
ſis) darinnen dann das rechte Beichten/ vnd Abſolviren ge-
ſchicht. Jn dieſem Sabbath wird das Geſtirne abgeſchuͤt-
telt/ hingeworffen/ als die alte Geburt aus dem */ vnnd
wird angezogen die New geburt/ das iſt der Menſche kan
durch den Glauben an Chriſtum jhme eine gute Newe Na-
tivitet machen/ vnnd ſich verſetzen aus dem Jrrdiſchen
(Garten) Geſtirne zum Ewigen vnd Himliſchen: Sonſt
were der Glaube nicht recht. Den der Glaube/ der nur ſo
Hgroß

Erkenne dich ſelber/
groß iſt als ein Senffkorn/ vermag den Baum außzureiſ-
ſen/ vnd an einen andern ort zuverpflantzen. Der Men-
ſche iſt der Baum in das Erdreich der Alten Geburt ge-
pfropffet/ wird außgehaben durch den Glauben/ vnd in das
Newe Erdreich Chriſtum Jeſum verſetzet/ kanſtu das nicht/
ſo weiſtu nicht/ was Aſtrologia Thologizata ſey/ vnd haſt
noch dein Lebenlang keinen rechten Sabbath gehalten/ der
doch allen Menſchen in der gantzen Welt notwendig iſt/ ja
ſie ſeind alle darzu geordnet vnd darzu geſchaffen.
Das Funffzehende Capitel.
Wie der Himmel Martis mit allen
ſeinen Sternen/ muͤſſen vberwunden vnd
hingeleget werden.
DEr Planet Mars giebet vns das Eyſen/ Stahl
auß dem Waſſer/ giebet vns handierung/ gewer-
be/ Staͤnde/ Empter/ als Hauptleuthe/ man-
cherley/ Schinder/ Jtem Hencker/ Moͤrder/ Reuber/
Fleiſchhawer/ etc. Das iſt/ der Menſche nimpts jhme
ſelber nach ſinem willen/ der Himmel zwinget keinen darzu/
Er iſt ein vorgeher/ vorſpieler/ ein Spiegel (ein vortra-
ber/ ein vortantzer/ vorſpringer) daran alle Menſchliche
thaten geſchrieben ſtehen. Daraus wir aber mal verſtehen
ſollen/ das die Kinder Gottes ſeind/ vnnd nicht deß Ge-
ſtirns/ Soll jhnen auch keine Nativitet gemacht werden/
Es ſey dann vmb des Jrrdiſchen fuͤrhabens willen/ das der
Menſche/ ſo er wachſen/ deſto geſchicklicher nach dem liecht
der Natur ſeine handierung treiben koͤnne. Sonſt haben
die Kinder keine Aſcendentẽ, Den ſie haben keine vernunfft
noch

Das Ander Buͤchlein.
noch willen (darinne ſich die Aſcendenten bewegen vnnd
herfuͤr gehen/ durch die gedanckẽ) das iſt/ Sie Leben nicht
im willen/ darumb ſeind ſie dem Geſtirne nicht vnterworf-
fen. Dann hero durffen ſie auch nicht Aſtrologiam Theo-
logizatam vben/ das iſt/ Sie liegen vorhin im Sabbath
gar ſtill vnd frey von allen vnruhigen gedancken vnnd Sor-
gen/ Sie ſpintieſiren/ Jmaginiren/ Speculiren/ Me-
ditiren/ Jnquiriren/ Scrutiren/ Diſcerniren/ Deſideri-
ren/ Eligiren etc. Nichts/ Es iſt jhnen alles wie nichts da
were: Sie ſeind Chriſti des Erloͤſers/ vnd ſtehen im Sab-
bath/ duͤrffen keine Muͤhe die Sternen ab zuſchuͤttelen.
Den die Erbſuͤnde in Adam iſt durch den Todt Chriſti hin-
weg genommen/ haben auch darzu keinen Beruff/ Han-
dierung/ Standt/ Ampt in der Welt.
Vnd alſo muͤſſen wir auch werden wie die Kinder/ das
iſt (wie wir waren in vnſerer Kindheit/ da wir in Wiegen
lagen/ vnd von deren dingen keinem wuͤſten) das iſt Ob die
Kinder gleich ſterben/ ſo iſt jhnen die Sůnde hinweg ge-
nommen.
Der falſche Theologus wil durchs Waſſerteuffen
die Erbſuͤnde abwaſchen/ verſtehen nicht Chriſtum/ war-
umb man Taͤuffe/ vnd die ſo vor der Waſſertauffe ſterben/
wil der Pſeudo Theologus verdammen/ oder durch den
Glauben der Eltern ſelig machen. Alſo můſten der vngleu-
bigen Kinder verdampt ſein/ die da keinen Glauben hetten.
Aber nein/ Alle Kinder ſeind vnſchuͤldig/ ſchlecht/ recht/
vnd geſchiekt zum Himmel durch Chriſtum/ da iſt kein ver-
dienſt (noch Reſpectus) der Eltern noch der Kinder. Ein jeder
muß Selig werden durch ſeinen Eigenen Glauben/ wie auch
ein jeder verdampt wird ſein durch den vnglaubẽ. Alle Kinder
gleubẽ durch die jnnere Tauffe/ bleibẽ vnſer Muſter/ vorbildt
H ijSie

Erkenne dich ſelber/
ſie ſeind auch keinem Aſcendenten vnterworffen/ ſie ſeind
Chriſti des HERREN/ der fůr alle Feinde geſtorben/ viel
mehr fuͤr die vnſchuͤldigen Kinder. Darumb du blinder Theo-
loge, lerne beſſer verſtehen/ was Erbſuͤnde/ Tauffe/ etc.
ſey/ halt Sabbath/ gehe mit Chriſto in den Todt/ (Vnnd
werde ein Kind) ſo wirſtu diß vnnd anders ſo wol verſtehen
vnd ſehen/ als ich.
Ein Kriegß Hauptman kommet nicht in Himmel:
Vrſach/ Jm Himmel iſt nicht Meum vnd Tuum: Es iſt
alles gemein/ man darff nicht Kriegen. Zum Andern/
auch darumb/ das er ein * Kind iſt/ ein Alte Creatur/
die dahinein nicht gehoͤret. Zum Dritten/ So er Sab-
bath helt/ vnd in ein vergeſſen kommet aller dinge: Siehet er
wol/ das der gantze Himmel Martis (das gantze Krieges-
weſen) muͤſſe abgelegt werden/ vnd in der Todts ſtunde wird
jhm ſeine ſtercke noch peritia belli nichts helffen/ noch troͤ-
ſten/ noch retten/ Er muß ſich wider vmbkehren/ vnd wer-
den wie ein Kind/ ſo kompt er als ein Kind GOttes oder
Chriſte in Himmel/ vnd nicht wie ein Kriegs Heuptman.
Derhalben ſehe ein jeder auff ſeine Seele/ er ſey ein Haupt-
man oder Kriegsman/ das er nicht in ſeiner Handierung vnd
gewerbe erſchlagen werde/ fonſt muß er hinauß in Jene
Welt/ mit ſeinen gezeuge vnd Kriegs Růſtung/ vnd wird
keine ruhe findẽ in der Finſternuß/ den ſeine Wercke folgen jh-
me nach. Du moͤchteſt gedencken/ ſo viel 1000. Men-
ſchen ſein im Kriege erſchlagen worden/ ſolten ſie alle ver-
dampt ſein? Auch im Alten Teſtament vnter Moſe/ Jo-
ſua/ David? etc. Antwort/ Es ſey im Alten oder im New-
en Teſtament/ So iſts gewiß/ das kein Standt noch Han-
dierung der Planeten in Himmel komme/ Es iſt die Alte
Creatur.
Darumb

Das Ander Buͤchlein.
Darumb die da erſchlagen werden/ in der alten Ge-
burt/ in der Planeten Gewerbe/ fahren dahin/ dahin ſie
gehoͤren. Den kein Todtſchleger noch Moͤrder kompt in
Himmel/ wie dann in den Kriegßleuffen nichts anders iſt/
als Morden/ Rauben/ Stelen/ Toͤdten. Wer da wil
ſicher ſein/ der ziehe nicht in Krieg/ laß die Jenigen Krie-
gen/ die da Chriſtum Jeſum nie erkant haben/ die jhr Le-
benlang der Sabbath nit gehalten haben/ die jhr Lebenlang
kein rechtes Gebeth zu Gott gethan haben/ vnnd bleibe du
daheime (Die da luſt dar zu haben/ die das vnruhige Geſtirn
darzu treibet/ auff hoffnung/ eine Jrrdiſche Beute zuerja-
gen/ die der Moͤrderiſchen Rachirigkeit nach hengen/ vnd
ſich ſelbſt zu ſolchen Sachen Jncliniren:)
Warumb Krieget die Welt? Nemlich/ vmb das mei-
ne/ vnd vmb das deine: Vnd das iſt je wider Chriſtum. Et-
liche duͤrffen wol Krieg fuͤhren von wegen des Glaubens/
des Evangelij/ etc. Vnd haben doch deren keines jhr Leben-
lang gehabt (Kriegen vmb daß/ daß ſie nicht haben) vnnd
das ſie durch das Kriegen/ nimmermehr moͤgen er Kriegen
oder erlangen.
Wiltu Kriegen ſo frage zuvor Gott vmb Rath/ das
iſt/ halte Sabbath/ wie im Alten Teſtament geſchach. Nim-
mermehr wird dich GOtt heiſſen Krieg fuͤhren. Laß ſich
die verdampten (Mammon Knechte/ qui terrena ſa-
piunt) mit ein ander reuffen/ erwuͤrgen: Sie gehoͤren Je-
ſum Chriſtum nicht an auff keiner Partey. Fleuch du dar-
von (Achte des zeitliche Jrrdiſche gut nicht werd/ das du
wolteſt ein Fuß fortſetzen/ oder ein Finger anlegen/ darumb
zuſtreitten) wie Chriſtus befiehlet/ auff die Berge/ vnd thue
ſolches nicht im Winter/ oder am Sabbath/ den du koͤnteſt
H iijnicht

Erkenne dich ſelber/
nicht entrinnen/ du wuͤrdeſt mit erſchlagen. Jſt das nicht
ein Teuffelifch ding/ das zwo Partheyen zuſammen zie-
hen/ zwene Fuͤrſten/ das iſt das ergſte vnd verfluchteſte fuͤr
den Augen Gottes vnd aller ſeiner heiligen im Himmel vnd
auff Erden: Zwene Potentaten/ die ſich Chriſtlich nennen/
wollen Chriſten ſein/ Evangeliſch: Jede Parthey iſt ſo vn-
verſchembt/ Nimmet mit ſich ein Feldprediger/ der jhnen
Prediget/ vnd darzu das Sacrament reichet.
Wie iſt das doch Ewig muͤglich/ das man etwas ge-
rechtes ſolte Predigen? Chriſtum den gecreutzigten koͤnnen
ſie ja nicht Predigen/ den derſelbe lehret ſanfftmut/ gedult/
nicht Toͤdten/ Rauben/ Morden/ Rechten/ Fechten/
Zancken vmb das zeitliche. Den wer vmb das zeitliche
rechtet/ Fichtet/ Krieget/ der verleuret auch das Ewige.
Wie koͤnnen ſie dann das Sacrament nehmen/ den
Leib vnd das Blut Chriſti zur Gedechtnus: Vnnd wenn
gleich Bellum Iuſtißimum were/ ſo koͤnte doch Iuſta pars
den nechſten (mit nichten) nicht bekriegen/ Toͤdten. Ja
ſprichſtu: Sol ſich ein Koͤnig/ Fůrſte nicht wehre/ Er ke-
me vmb Landt vnd Leuthe? Reſponſio. Frag Erſtlich Gott
vmb Rath/ ob man vmb landt vnd leute ſolle Kriegen/ vnd
Todtſchlagen. Nimpt dir jemands mit rechte deinen Man-
tel/ So gieb jhm auch den Rock/ ehe du rechten wolleſt.
Jſt Rechten verbotten allen Chriſten/ viel mehr das
Kriegen/ Toͤdten. Das iſt kein wunder/ das Vnchriſt-
liche Heyden vnd Koͤnige mit ein ander Kriegen/ Rauben/
Morden/ Brennen/ etc. Denn ſie haben nichts mehr als
das Jrrdiſche/ welches ſie ſchnelle verlieren muͤſſen/ vnd jhr
Leben darzu.
Aber die da wollen Chriſtliche Fuͤrſten ſein/ thun es
nicht

Das Ander Buͤchlein.
nicht/ laſſen jhnen nehmen Doͤrffer/ Schloͤſſer/ Staͤdt/
Laͤnder/ Daß Ewige kan jhnen nicht genommen werden.
Der Luther ſol ein groſſer Theologus ſein/ ſchreibet/
Es ſey recht vnd wol gethan/ Kriegen wider den Tuͤrcken/
vrſache: Er nimpt vns Weib vnd Kind/ alle Guͤter vnnd
Gotts Wort: Jch ſage/ Nein/ Es ſey vnrecht/ wieder
den Tůrcken Kriegen. Ließ Eraſmum vom Proverbio:
Dulce bellum in expertis: Vnd mein Buͤchlein/ de cauſa
&amp; Origine Bellorum: Vnd lieſe ſolches im Geiſte Chriſti/
So wirſtu bekennen muͤſſen/ das keine Chriſten niemahls
auff Erden haben gekrieget/ nur die verdampten. Dann
die Schaffe/ die da ſein vnter dem Lamb/ Ziehen nicht in
Krieg/ nur die Woͤlffe/ Hunde/ Beren/ Loͤwen/ ſo als ver-
dampte nit ins Reich Gottes gehoͤren. Es iſt leider dahin kom-
men/ das nicht alleine die Weltlichen/ ſondern auch die
Geiſtlichen die Kriege billichen/ vnd die Welt meinet/ ſie
koͤnne ohne Kriegen nicht ſelig werden: Aber wann ſie I. C.
den gecreutzigten HErren recht erkenneten/ So wuͤrden ſie
verſtehen/ das kein Krieg recht ſey in der Welt: Sondern
wollen wir ja Kriegen/ So weiſet vns der Apoſtel zum E-
pheſ. 6. Die Harniſch Kammer/ vnnd die Feinde/ mit de-
nen wir Kriegen ſollen. Die Maulchriſten duͤrffen ſich
gar nichts beſchirmen mit Abraham/ Moiſe/ Joſua/ Ge-
deone/ etc.
Es ſeind alles Goͤttliche Kriege geweſen (So dar-
gegen die jtzigen Kriege auß dem Teuffel ſeind/ vnnd mit
nichten aus Gott) die Gott ſelbſt gefuͤhret hat/ vnnd ſolche
Kriege werden zu ſeiner zeit wider kommen. Do mag-
ſtu auch einen Krießman geben/ wann dichs
Gott heiſſet.
Das

Erkenne dich ſelber/
Das Sechzehende Capitel.
Das die Potentaten/ Fuͤrſten/ etc. So
Schloͤſſer vnd Staͤdte befeſtigen/ mit aller
Kriegs Ruͤſtung/ nicht im Himmel
kommen.
DJe Prædieanten in der Welt/ ſo Jeſum Chri-
ſtum den gecreutzigten falſch Predigen/ haben alle
herrſchafften vnd Potentaten verzeubert/ verfin-
ſtert/ vnd betrogen/ das ſie ohne Glauben vnd liebe Wan-
deln in der Welt/ vnnd vermeinen/ Kriegen ſey durch-
auß recht/ Toͤdten/ Morden ſey recht/ darumb Bawen ſie
jhnen Schloͤſſer/ befeſtigen jhre Staͤdte/ ſchaffen jhnen
vorrath von Kriegsruͤſtungen/ Als Schwerd/ Klingen/
Harniſch/ Helleparten/ Spieß/ Hacken/ Buͤchſen/ Car-
taunen/ Schlangen/ Maurbrecher/ Racketen/ Falco-
neten/ Doppelhacken/ Kugeln/ Groß/ klein/ von Bley/
Eyſen/ Stein/ etc. Gleich als were kein Gott im Himmel/
der ſie beſchirmen koͤnte (Wenn ſie ſich gleich auff jhn ver-
lieſſen) Sie muͤſſen ſich aller dinge ſelber verſorgen/ ma-
chen ſich zu Goͤttern/ das iſt/ Sie ſetzẽ jre huͤlffe auff macht/
Stercke/ gewalt der Creatur/ auff das ſie ſich nicht fuͤrch-
ten duͤrffen/ weder fuͤr den Menſchen noch fuͤr Gott: Wie-
wol ſie mit dem Maule Singen/ Ein Feſte Burg iſt vnſer
Gott/ etc. Nehmen ſie vns den Leib/ etc. Das Reich Gottes
muß vns bleiben. Solches ſingen ſie mit dẽ Maule/ aber mit
dem Hertzen beten ſie an die Creatur/ verlaſſen ſich auff
Kriegs Ruͤſtung/ auff Feſtungen/ auff Gtaͤdte/ Schloͤſſer/
Polwerck/ etc. Solches alles vrſachen die Prædicanten/
die

Das Ander Buͤchlein.
die da ſagen/ Krieg ſey recht/ den im Alten Teſtament ha-
ben ſie auch gekrieget: Mit gewalt dem Feinde widerſtand
thun ſey Recht/ den vnter Moſeſey es auch alſo geweſen.
Rechten/ Fechten vmb das zeitliche/ ſey Recht/ den die Juͤden
habens auch gethan. Machen keinen vnterſcheid zwiſchen
dem Alten vnd Newen Teſtament/ mengens ohne verſtand
in ein ander. Die Fuͤrſten vnnd Potentaten beruhen auff
ſolchen lůgen/ beſchirmen auch wol den Glauben mit dem
Schwerde/ den ſie doch nicht haben/ nicht weniger als jhr
zeitliche guͤter. Nun ſol deren keines geſchehen: Man ſol
weder den Glauben noch Doͤrffer/ Schloͤſſer/ Staͤdt be-
ſchirmen mit gewalt/ der Glaube bedarffs nicht/ Es kan
jhn dir keiner nehmen/ den das Reich GOttes muß dir blei-
ben. Das zeitliche iſt vorhin nicht dein/ Es iſt geliehen
Gut/ du muſt es doch hinder dir laſſen. Fůreſtu Krieg dar-
umb/ ſo verleureſtu das zeitliche Leben/ vnd auch das Ewi-
ge darzu. Dann warlich/ Jch ſage: Dieweil ſich ein Fuͤr-
ſte/ ein Potentat verſichert mit Feſtungen vnd Kriegsrů-
ſtungen/ So iſt er truncken vom grewelder Huren Baby-
lon/ dann ſein ſchutz/ Troſt/ Huͤlffe/ ſetzet er nicht (mit
dem Koͤnige David) auff Gott/ ſondern auff die Creatur/
iſt ein Abgoͤtter/ verleugnet den Glauben an Gott/ vnd ſo
er daruͤber ſtirbet/ ſo wird er geworffen in den Fewrigen
Pfuel/ der mit Schweffel brennet. Hette er auff der Welt
Sabbath gehalten/ ſo wuͤrde er alle ſolche Sterniſche huͤlf-
fe von ſich geworffen haben/ vnd ein Kind GOttes gewor-
den ſein. Do hette er erkennet/ das nicht der geringſte * in
Himmel keme/ ſondern nur die Kinder (vnd die Chriſten/ die
ſich vmb gekehret haben/ vnd ſeind worden wie die Kinder)
Die da nichts achten ſolcher Aſcendenten. Den es iſt
den Fuͤrſten/ den Potentaten/ eben ſo wol der Sab-
Jbath

Erkeime dich ſelber/
bath geboten/ vnnd Chriſtus fuͤr geſtellet/ als den vn-
terthanen/ vnd ſie muͤſſen ſich eben ſo wol vmb wenden/ vnd
werden wie die Kinder/ als andere leuthe. Die Kinder ver-
laſſen ſich weder auff Schloß/ Schwerd/ Spieß noch Ge-
ſchuͤtz/ wiſſen nichts davon (Wie man Staͤdte/ Feſtun-
gen/ etc. Bawen/ Bollwerck graben vnd machen ſollen/
wie ſoll Schwerdt vnd Spieſſe Regieren/ wie man ſchieſ-
ſen/ Schlachtordnung anſtellen/ Lermen ſchlagen/ Stuͤr-
men/ Scharmůtzeln/ Rauben/ Plůndern/ Stelen/ Ne-
men/ Hawen/ Stechen/ Schlagen/ Toͤdten/ Morden)
haben weder luſt noch Troſt an ſolchen dingen/ vnd werden
Selig.
Siehe/ eben alſo můſſen die Potentaten Fůrſten
vnd Herren alle auch thun (ein jeder in ſonderheit) mit jh-
ren Feſtungen/ Schloͤſſern/ Kriegs Ruͤſtungen/ gar kei-
ne zuverſicht/ Troſt/ Schatz/ Hoffnung darauff haben
(vnd legen) das iſt/ Sie muͤſſen alles bey Lebes Leben von
ſich thun/ vnd nicht behalten zum Vorrath. Den es we-
re die Hure Babylon angebetet. Daß deme alſo ſey/
wird der Außgang ſelber geben/ wenn ſie bekriege/ gewon-
nen/ verbrandt ſein von Feinden/ werden ſie Schreyen/
O wehe wehe der groſſen Stadt Babylon/ wie ſchnell iſt
ſie dahin/ iſt ſo viel/ wir haben vns einen Troſt/ vnnd hůlf-
fe geſtellet/ auff die vnnd die Feſtunge/ auff ſolche Kriegs-
Ruͤſtung/ vnd hat nichts geholffen.
Nun iſt hin vnſere hoffnung vnnd Troſt. Der Part
aber/ der gewonnen hat/ iſt 2. mahl vnſeliger/ den er hat ſei-
nen Nechſten vberzogen/ hat Sieg erlanget/ iſt fro daruͤ-
ber/ muß es mit groſſem Schmertzen auch entlich verlieren/
do er nicht gedacht hat.
Der-

Das Ander Buͤchlein.
Derhalben jhr Fůrſten vnd Potentaten Gleubet nicht
Ewren Prædieanten/ die euch abefůhren von Gotte/ vñ brin-
gen euch vnter die Hure Babylon: Jhr muͤſſet doch end-
lich all Ewren ſchutz vnd Troſt mit Jammer vnd ſchmertzen
verlieren/ es ſiehe lang oder kurtz an.
Ein einrede der Schlangen.
Jch bin ein Fuͤſte/ habe Land vnnd Leute/ ich muß ſie
mit Kriege vertedigen/ mit Gewalt beſchirmen/ ſo ein an-
der kommet vnnd wil mir mein Land nehmen. Antwort/
Kanſtu es ohne Krieg beſchirmen/ ſo thue es/ wo nicht/
Laß dein Fuͤrſtenthumb fahren/ vntergieb dich einem an-
dern/ verzeihe dich deiner gewalt/ ſo verhůtteſtu viel
Mordt/ Todtſchlag/ vnd wirſt ein Chriſte/ ein Kind Got-
tes. Kommet doch ſonſt (ohne daß) kein Fuͤrſt im Him-
mel/ muſtu doch endtlich Land vnd Leuthe verlaſſen/ vnnd
nacket darvon/ Beſſer in Chriſto gelaſſen/ den mit gewalt
gekrieget/ gewonnen/ verthediget/ behalten vnnd zum
Teuffel gefahren. Du biſt ein Keyſer/ du ſolt das Roͤ-
miſche Reich beſchirmen/ Es kommet der Tuͤrcke/ wil dich
bekriegen: Kanſtu ohne Krieg ſolchs thun/ ſo thue es: Kan-
ſtu nicht/ ſo giebe Tribut (Laß jhms zeitliche nimb das Ewi-
ge dafůr/ iſt ein guter Tauſch/ laß dich den Tuͤr-
cken vom Jrrdiſchen zum Himliſchen treiben/
oder gib dich vnter jhm/ Laß dein Keyſerthumb fahren/
Es iſt nur Welt vnnd vergenglich ding. Wil er aber dich
von deinem Glauben dringen/ So darffſtu jhm dennoch
nicht mit Gewalt widerſtehen/ Er kan dir den Glauben oder
das Wort Gottes nicht nemen.
J ijDieweil

Erkenne dich ſelber/
Dieweil auch ſonſt kein Keyſer (ohne das) in Him-
melkompt/ ſondern ein Chriſte/ ſo leg es hin in frieden: du
muß es doch ſonſten laſſen. Beſſer in Chriſto gelaſſen/ ohne
Mord vnd ohne Todtſchlag/ denn mit gewalt gekrieget vnd
geſieget (noch ein zeitliches beſeſſen) vnd darnach znm Teuf-
fel gefahren. Aber leyder/ Gott erbarms/ ſolche Erkent-
nuß iſt noch weit von den Hertzen der Potentaten. Was
wůrde es muͤhe koſten/ Menſchlicher weiſe darvon zu reden/
Ehe man einen Potentaten dahin brechte/ das er ſo demůtig
wuͤrde/ vnnd alle ſeine Majeſtet/ Recht/ etc. So geringe
vnnd fuͤr nichts achten koͤndte: Gott gebe das es geſchehe:)
Das Siebenzehende Capitel.
Das kein Fuͤrſt oder Koͤnig/ etc. in
den Himmel komme/ Sondern ein Kind
oder Chriſte.
BJſtu ein Fuͤrſte/ vnd haſt Land vnd Leute zu regie-
ren/ So gehoͤreſtu vnter die Sonne/ die da iſt ein gu-
ter Planet/ die vns giebet das Gold aus dem Waſ-
ſer/ vnd andere Handierung vnd Gewerbe. Sonderliche
ſolche Perſonen die da ſeind in der Koͤnige Haͤuſer/ an den
Fuͤrſtenhoͤfen/ Als Juriſten/ Cancellarij vnd andere Au-
lici vnnd Hoffleuthe. Der Menſche der im Willen vnd
vernunfft lebet/ nimbt jhm ſelber die Aſcendenten, Aber
die Kinder/ ob ſie wol auch wie die Alten/ das gantze Fir-
mament in ſich haben: Dannoch ſeind ſie ſolchen Aſcen-
dentibus auß der Sonnen nicht vnterworffen/ dieweil ſie
im willen vnnd vernunfft noch nicht Leben. Sie fragen
nichts nach Weltlicher Ehre/ groſſen Titel/ Nahmen/
(herr-

Das Ander Buͤchlein.
(herrſchafft/ hoch Leben/ Hoffarth/ hofe zucht) auch
nicht noch Fuͤrſten/ oder Fuͤrſten Raͤthen/ duͤrffen derwe-
gen das Geſtirne nicht abſchuͤtteln/ wie wir Alten/ im Sab-
bath. Dann ſie Leben allzeit im Sabbath/ das iſt in Chri-
ſto/ oder im willen Gottes/ vnnd alſo muͤſſen alle Keyſer/
Koͤnige/ Fůrſten/ Potentaten/ vnd Herrſchafften/ werden
wie die Kinder vnſchuͤldig/ ſchlecht/ recht/ vnnd einfel-
tig.
Bleibet derhalben ewig war/ es komme Menſchlicher
vernunfft fuͤr ſo ſeltzam als es wolle/ das kein Fůrſt in Him-
melkomme. Erſtlich/ iſt das die vrſache/ das im Himmel
alle Obrigkeiten vnd herrſchafften auffgehaben ſeind/ vnnd
iſt nicht mehr dann eine Obrigkeit/ Nemblich GOtt/ alles
in allem. Dann das ſiehet man durch die vernunfft (Jch
geſchweige aus der heiligen Schrifft) So ein land auff Er-
den geweſen/ vnd hette 50. Fuͤrſten gehabt/ So wuͤrd es ei-
ne jrrung geben im Himmel/ So ſie alle 50. wolten Fuͤrſten
bleiben/ dann Gott kan es nich leyden. Zum Andern auch
darumb/ das ein Fuͤrſten Ampt vnd Stand auß der Alten
Geburt kompt/ ſie werden Fuͤrſten geboren/ vnd ſind Kin-
der der Sonnen/ des Firmaments. Nun koͤmmet weder
Stern noch alte Geburt in Himmel/ nur ein Newe Crea-
tur/ nur ein Chriſte/ nur ein Kind GOttes. Derhalben
moͤge alle herrſchafften vnd Potentaten hie auff Erden/ in
der zeit/ fleiſſig auffſehen/ das ſie alle Sternen/ das iſt/ die
Alte Geburt von ſich legen lernen/ vnnd die Newe geburt
Chriſtum Jeſum anziehen. Die Dritte vrſache/ das kein
Fůrſte in Himmel kommet/ findet ſich aus dem Sabbath/
welchen hohe vnd niedrige halten můſſen. Sprichſtu: Jſts
ein ſolch ſchwer ding/ das kein herrſchafft noch Obrigkeit
im Himmel kompt/ wer wil den ein Fůrſte ſein? Oder war-
J iijumb

Erkenne dich ſelber/
vmb zeuget den die Schrifft/ dz die Obrigkeit auß Gott ſey/
vnd ein Ordnung GOttes? Reſponſio. Sechs Tage
magſtu ein Fůrſte ſein/ aber am Siebenden gedencke des
Sabbaths/ das du jhn halteſt. Nicht wie die verdampten/
die an einem Sontag von jhrem Pfaffen eine Predigt hoͤ-
ren mit den Ohren/ Ja wol alle Tage Morgens/ auß
einem Goͤttlichen Schein/ vnd darnach die andern ſtunden
mit Jagen/ Pancketiren/ Freſſen/ Sauffen/ Spielen/
Huren/ etc. Zubringen/ das iſt fůrwar kein Sabbath/ ſon-
dern ein Fuͤrſtenleben/ (à Chriſti veſtigiis quàm longiſ-
ſima, remotißima, alienißima, &amp;c. Vita) Jch ſage/
Du ſolt Sabbath halten/ wie jhn Gott ſelbſt gebotten hat/
Nemlich Sechs Tage magſtu ein Fuͤrſte ſein/ Aber am
Siebenden Tage (So wirds baldt mit dir anders werden/
dein Hertz im Leibe wird ſich vmbkehren/ vnd alles was dir
zuvor ein luſt/ Frewd/ vnnd Paradeiß were geweſen/ das
wůrde dir jtzt ſein ein Qual/ Marter/ Pein/ Helle) Sol-
leſt du dich mit Ernſt vmb Gottes Wort bekuͤmmern/ daſſel-
bige leſen/ vnd ſo tieff bedencken/ daß du Endlich in ein ver-
geſſen aller dingen kemeſt/ vnnd fuͤrnemlich deiner ſelbſten
welches da iſt/ Beten/ im Geiſt vnnd in der warheit/ oder
mit Chriſto Sterben/ den das Rechte Beten iſt nichts
anders dann Sterben/ vnd das iſt der Sabbath/ wel-
chen dir dein Hoff Prædieant vielleicht dein Lebenlang nicht
gewieſen noch Fuͤrgehalten hat.
Wann du nun wider zu dir ſelber kommen biſt/ ſo be-
findeſtu die Warheit/ das der Todt Chriſti in dir die Newo
Geburt wircke/ vnnd dir eine Newe Nativitet mache:
Die Alte aber ſampt allem geſtirne von dir weg thue/
So

Das Ander Buͤchlein.
So wir ſtu ein Chriſte oder Kind GOTTES/ vnnd
wirſt bereitet in den Himmel zugehen/ nicht wie ein Fuͤrſte/
Sondern als eine Newe Creatur (Die viel anders auß-
ſiehet als ein Fuͤrſten Perſon) du ſolt die Zeit deines Le-
bens alle Sabbath/ Tage halten/ ſo wird dir gantz leichte
werden deine gewalt/ Herrſchafft/ Tittel/ Namen (herr-
ligkeit) Fůrſtenthumb williglich hinzu legen/ vnnd wirſt
ſterhen wie ein Kind oder Chriſte/ vnnd wird dir nicht ſcha-
den/ das du auff Erden ein Fuͤrſte geweſen biſt.
Zum Vierden wird das alles auch erkant aus der To-
desſtunde/ als wenn du liegſt in denn letzten zuͤgen/ vnd biſt
ein Chriſte worden/ ſo erfrewet dich gar nichts vom zeitli-
cher Ehre/ gewalt oder Nahmen/ auch dein Fuͤrſtenthumb
kan dich nicht Erretten/ du helteſt ſo viel darvon als da du
ein Kind wareſt in Mutterleibe/ vnnd noch nicht geboren
wareſt.
Das Achtzehende Capitel.
Das keines Koͤniges oder Fuͤrſten
Rath/ Cancellarius oder Aulieus in Him-
mel komme/ allein ein Newe Crea-
tur.
BJſtu eines groſſen Koͤniges oder Fuͤrſten Rath/ ein
Secretarius oder Cantzler/ ſo fellet dein Standt
vnnd Ampt vnter die Sonne in das Zehende Hauß
des Him̃els. Da du ein Kind wareſt vnter deinen vnmůndi-
gen Jaren/ do du noch nicht im willẽ vnd vernunfft Lebeteſt/
da hatteſtu keine beluſtigung an ſolchen Aſcendenten, eines
Fuͤrſtẽ oder Koͤniges Raht zu ſein/ du bliebeſt in der vnſchuld
(es

Erkenne dich ſelber/
(es war dir/ als were gar mit e. a. kein Fuͤrſt noch Koͤnig/
noch Rath noch Cantzler in der Welt/ von deren dinge wu-
ſteſtu keinen) lieſſeſt dich nicht Regieren die Sonne mit jh-
ren Aſcendentibus. War derwegen vnnoͤtig/ durch den
Sabbath den Himmel oder die Alte geburt aus der Erden
hinzulegen/ Du wareſt ein Chriſte/ eine Newe Creatur
durch den Glauben/ in einfalt vnnd vnſchuld wie Chriſtus
ſelber/ der da ſpricht: Laſſet die Kindlein zu mir kommen/
dann ſolcher iſt das Reich GOttes/ die laſſen ſich nicht Re-
gieren von Planeten oder Sternen/ ſie ſeind den Aſcenden-
tibus nichts vnterworffen/ dieweil ſie in der vernunfft vnnd
willen nicht leben/ ſondern ſie haben eine Newe Nativitet,
aus dem Ewigen Himmel durch den Glauben: Drumb
werden ſie auch darzu getaufft. Nun weil geſaget/ da du
wareſt ein ſolch Kind/ da ſtandeſtu in der Newen Geburt/
in dem Newen Sterne der da iſt Chriſtus Jeſus. Aber nach
dem du alt wordeſt/ nameſt du dir durch vernunfft/ vnd wil-
len die Aſcendenten, nach Ehren zu ſtreben/ (do du anſa-
heſt vnd betrachteſt das hoffleben vnnd lieſſeſt dir daſſelbe ge-
fallen/ als ein gut ding/ als einen ſchoͤnen Baum darvon es
luſtig zu Eſſen were) Dir einen Namen zumachen/ fuͤr an-
dern hoch zuſitzen/ eines Fuͤrſten oder Koͤniges Rath zu wer-
den/ das iſt dieſelbe auffſteigenden Gedancken in deinem
Hertzen waren domals den Sonneriſchen Aſcendenten, die
jmmer von Tag zu Tag krefftiger wůrden/ weitter vnd weit-
ter in dir Wircketen/ das du je mehr vnd mehr fortſchritteſt in
ſolcher luſt/ wuͤntſch vnnd deſiderio, biß du entlich darzu
Erfordert wuͤrdeſt vnd dahinkameſt.
Alle deine gedancken nun/ alle dein Tichten vnd Trach-
ten/ Sorgen/ Sinnen/ Speculiren/ Meditiren auff ſol-
che ſachen/ alle deine Wort vnnd Wercke/ die du hierzu ge-
braucht

Das Ander Buͤchlein.
braucht haſt/ etc. Das iſt der Solariſcht lauff geweſen/ in
dir/ in deinem inwendigen Himmel/ der hat ſich alſo her-
umb geweltzet/ dich beweget/ gefuͤhret/ getrieben/ dem biſtu
nachgangen/ biß du ſo weit kommen biſt/ als du jtzt ſteheſt/
etc. Vnd was du noch thuſt in ſolchem Ampt vnd ſtande/ iſt
alles der lauff des Solariſchen Geſtirns in dir/ das iſt/ in der
kleinen Welt. Das duͤncket dich nun ein ſchoͤner Baum
ſein/ daran haſtu nun ein groſſen gefallen/ duͤncket dich gut
ſein/ das du in ſolchen Ehren ſchwebeſt/ beſitzeſt ſolch Ampt
mit luſt vnd wolgefallen deiner ſelber/ Es iſt dein Troſt/ dein
luſt/ dein Frewde/ dein Heyl/ dein Paradiß/ dein Eden/
dein Thron/ dein Stuel/ dein zuverſicht/ dein Thurn/
dein Gott/ vnd alles. Vnd iſt dieſes alles ſo ſtarck vnnd
gewaltig in dir/ in deinem Sinne/ Das es groſſe muͤhe ko-
ſtet dir zubenemen/ So du davon Entſetzet wirſt/ da gieb-
ſtu mit ſchmertzen zuverſtehen/ waß dein Gott geweſen iſt.
Nun wiſſe/ das kein Hoffman/ weder Raht noch Cantzler
in Himmel kommen. Vrſache iſt/ Erſtlich/ ſolch Ampt
vnd Standt iſt aus dem Geſtirne/ vnd pfleget zu verdaͤmpffẽ
die Newgeburt/ die noch verborgen liegt. Zum Andern
iſt kein Koͤnig oder Fůrſte im Himmel/ der da Raͤthe vnnd
Cantzler beduͤrffe. Auß welchem allem wir ſehen ſolten/
das ſolche Empter vnd Staͤnde der Fuͤrſten vnnd jhrer Raͤ-
the nur auff das Jrrdiſche kurtze Leben gehoͤren/ vnnd mit
nichten in den Himmel. Sprichſtu: Solte den die ſache al-
ſo ſtehen mit den Herrſchafften vnd jhren Dienern/ das ſie
nicht in Himmel kommen oder Selig werden/ wer wolte
den ein Iuriſt zu Hofe ſein/ ein Cantzler/ ein Secretarius?
Antwort. Sechs Tage magſtu Cantzler vnnd Hoffman
ſein/ Aber am Siebenden ſoltu feyren/ vnnd ruhe halten/
dich mit dem Goͤttlichen Wort bekuͤmmern/ vnnd deines
Ampts vnd Stands gantz vnd gar vergeſſen/ alſo ſehr/ als
Kob

Erkenne dich ſelber/
ob das du deren dinge keines hetteſt. Dann ſo du nicht
Sabbath helteſt bey geſunden Leben/ vnnd ſolche Sterne
abſchuͤttelſt von dir/ ſo wird dein Hertz beſeſſen macheſt dir
einen troſt vñ hoffnung/ Ja einen Gott aus deinem Stande/
frageſt nach Chriſto gar nichts/ vnnd ſtuͤrbeſt drůber/ So
fuͤhreſtu in die verdamnuß/ vnnd deine Wercke folgeten dir
nach/ welche dir nicht eine Luſt/ wie in dieſer Welt/ ſon-
dern eine helle vnnd Marter ſein werden.
Derhalben/ das kein Cantzler noch Hoffman in Him-
mel komme/ wird genungſam bezeuget durch den Sab-
bath/ welchen GOtt allen Menſchen geboten hat/ Nicht
einen ſolchen Sabbath/ Do man durch 6. Tage viel muͤhe
vnnd Arbeit/ vnd mancherley zeitliche Sorge tragen muß/
ohne alle betrachtung Goͤttliches Worts/ vnnd am Sie-
benden Tage das Hertze noch viel mehr verhindert/ in dem
man zuſammen kommet/ Friſſet/ Seuffet/ Spielet vnd
ander Kurtzweil treibet/ do man je lenger je mehr verfin-
ſtert/ auß ſeinem Stand vnd Ampte einen Mammon (I-
dolum oder) Ab Gott machet/ Sondern Sabbath hal-
ten/ heiſſet vnd iſt Sein Hertz in die ruhe begeben (von al-
len Ampts gedancken/ zeitlichen Sorgen feyren/ die Aſcen-
denten hindern/ dempffen/ zu ruͤckhalten/ vnd nach dem Si-
lentio ſterben) Aſtrologiam Theologizatam vben/ alle
werck vnnd fuͤrhaben deß Geſtirnes von ſich werffen/ gar
nicht mehr dran gedencken/ Sondern fleiſſig betrachten/
das alle ſolche dinge muͤſſen verlaſſen werden/ vnnd auß dem
Hertzen geworffen/ vnd dafůr das Newe Aſtrum, nemlich
Jeſum Chriſtum anziehen/ als die Newe Nativitet aus
Gott ſelber.
Wann

Das Ander Buͤchlein.
Wann dieſelbe herrſchet/ ſo mag man durch Sechs
Tage ein Secretarius vnd Cantzler ſein/ in einen guten ge-
wiſſen/ doch alſo das man allemahl den Siebenden Tag
feyre. Zum Letzten/ das kein Hoffman in Himmel kom-
me/ ſondern nur ein Kind oder Chriſte/ wird vns allen be-
wieſen in der Todesſtunde/ wann wir ſollen auß dieſer Welt
ſcheiden/ ſo muͤſſen wir alle Weltliche Ehre/ Ampt/ vnnd
Standt fuͤr Dreck vnnd Kotachten. Denn es fehret mit
dem Alten Menſchen hinweg/ der daſtirbet/ vnnd Troͤſtet
vnd erfrewet vns nichts auff dieſer Erden/ als die Gnade
Gottes/ oder die Newe Geburt. Darumb ſehe ein jeder
darauff/ Das er in ſeinem Hertzen weder Cantzler noch
Hoffman bleibe/ ſondern Sterbe wie ein Kind vnnd Chri-
ſte/ etc.
Das Neunzehende Capitel.
Das kein Hoff Prediger/ ſo wenig als
ein Feld Prediger in Himmel kom-
me/ etc.
BJſtu ein Prædicant an des Koͤniges oder Keyſers
Hoffe/ oder biſtu ein Feld Prediger im Kriege/ ſo
gehoͤre ſtu vnter die Sonne/ auch vnter Martem in
das Zehende vnnd Neunde Hauß des Himmels. Gott
hat dich nicht geſand/ biſt auch nicht von GOtt gelehret/
ſondern von Menſchen auffgeworffen als ein Stern Kind/
kanſt derwegen nicht in Himmel kommen/ dann kein Alte
Creatur kommet in Himmel. Zum Andern auch darumb/
das deine Herrſchafft/ ſo wenig als Kriegen/ in Ewigen
Reich geſunden wird.
K ijDann

Erkenne dich ſelber/
Dann gleich wie man im Himmel nicht Krieget/ den
es iſt kein Potentat darinnen/ noch Grafe/ noch Feldtheupt-
man/ darumb darff man deiner nicht mehr/ du haſt dein
Ampt auff Erden außgerichtet/ vnd deinen Lohn (deine be-
ſoldung darumb) empfangen. Sprichſtu: Sol man den
nicht den herrſchafften Predigen/ Es ſey zu Hauſe oder zu
Felde? Antwort: Sechs Tage magſtu eine Hoff Prediger
ſein/ Aber am Siebenden ſoltu Sabbath halten/ das iſt
mit deinem Herren nicht Pancketieren/ nicht Freſſen/
Sauffen/ Spielen/ oder an einem Sontage/ wie ſonſt in
der Wochen/ eine kalte Menſchliche Predigt thun/ ſon-
dern in der Furcht GOTTes dich ſencken in das Creutz
Chriſti/ mit jhme ruhen/ Wie er im Grabe geruchet
hat/ Vnnd alſo darinnen Aſtrologia Theologi-
zatam vben. Den Gleube mir fuͤr war/ dein Mund-
Werck vnd Lehren iſt Apologia, dein Geſtirnter Leib/ als
die Alte Creatur/ die Predigt nur. Darumb iſt von noͤ-
ten/ das du deine Aſtrologiſche Lehre durch das Creutz Chri-
ſti Toͤdeſt/ Dempffeſt vnd hinweg legeſt. Jn ſolcher ruhe
vnnd Sabbath/ wann du ſie offt vbeſt/ wird dir gezeyget
werden/ das du ſein muͤſſeſt wie ein Kind/ vnnd ſo viel von
ſolchem Standt vnnd Hoffeleben halteſt/ als da du noch
nicht geboren wareſt. Letzlich ſo du offtmals in deinem Le-
ben des Siebenden Tages warnimmeſt/ vnd den Sabbath
Feyreſt/ ſo wird dich die Todtſtunde vberzeugen/ das dich
weder Ampt noch Hofeſtandt Troͤſten moͤge/ du muſt alles
hinder dir laſſen/ vnnd nichts von allen dieſen dingen wiſſen.
Darumb kan kein Hoff Prediger in Himmel kommen/ ſon-
dern nur ein Kind oder Chriſte.
Aber du Feldt Prediger/ wie wilt du beſtehen/ man kan
zu dir nicht ſagen/ Sechs Tage ſoltu Felt Prediger ſein/
vnd am Siebenden Tage ſoltu Sabbath halten/ Den dein

Das Ander Buͤchlein.
Standt iſt gantz wider Chriſtum/ wider die Heilige Kir-
che/ vnd Catholiſchen Glauben. Chriſtus iſt ein Friede-
Fůrſt/ kommet mit keiner gewalt/ Er Krieget vnd Sieget
nicht mit langen Spieſſen/ iſt ſanfftmuͤttig/ Friedefertig/
Demuͤtig/ hat auch ſeine Diener niemals außgeſandt mit
Leiblichen Waffen/ Staͤdte vnnd Laͤnder zubekriegen/
vnd dem Evangelio vnterthaͤnig zumachen. Hat auch
nicht befohlen jemals den Heiligen Glauben mit Kriegs-
Volcke oder Schwerte zuverteydigen/ viel weniger vmb
das zeitliche zu Fechten vnd zu Rechten/ Sondern viel mehr
befohlen/ das in ſeinem Reiche auff Erden/ dz iſt in der Hei-
ligen Catholiſchen Kirchen/ ſich die ſeinen ſollen vnter ein-
ander lieben/ nicht haſſen/ Toͤdten/ bekriegen/ etc. Dan-
noch darffeſtu aufftretten/ vnd dem gantzen Kriegsheer wol-
len das Evangelium Predigen/ die Moͤrder vnd Todtſchle-
ger/ ſo in jhren Thaten Sterben/ darffſtu wollen Beicht
hoͤren/ vnd jhnen das Sacrament geben/ heiſſen niederkni-
en vnd beten/ vnd darauff friſch hinan gehen/ vnd den Men-
ſchen Ermorden. Wie kan doch das můglich ſein/ das
Chriſtus/ der den Frieden der Welt bringet/ ſolte wider ſich
ſelbſten ſein? Den der Feind/ den du alſo nenneſt/ ſolte dein
Bruder ſein/ hat eben ſo wol Chriſtum vnd ſein Evangeli-
um/ wie du haſt vnd fůrgiebeſt/ vnd ſollet alſo Erbaͤrmlich
wider einander angehetzet werden (vnnd ſo erſchrecklich auff
einander erbittert/ einander vberfallen mit grim vnnd voller
Rachgirigkeit) vnter dem Schein des Goͤttlichen Nah-
mens. Fůr wahr/ jhr gebet beyde zuerkennen/ das jhr ins
Reich Chriſti gar nicht gehoͤret/ wie ſollet jhr den hinein
kommen? Vnd ob gleich vnter euch offtmals (etliche) mit
dem Leben darvon kommen/ dannoch haltet jhr keinen Sab-
bath/ Jhr koͤnnet von GOtte nicht berichtet werden/ das
K iijEwer

Erkenne dich ſelber/
Ewer Standt vnd Ampt nicht allein aus dem Geſtirne ſey/
Sondern auch aus dem leydigen Teuffel. Jſt derohalben
vnmůglich/ das jhr die Alte Sterniſche Geburt durch
Theologiam hinleget/ vnd deine Newe Geburt euch ma-
chet (welche jhr zwar in der Tauffe empfangen) Sondern
jhr ſterbet/ als verfuͤhrer vnnd falſche Lehrer mit Ewren
verdampten Kriegen. Durch euch iſt die gantze Welt al-
ſo verzeubert/ das ſie Gleubet man koͤnne nicht Selig wer-
den/ dann durchs Kriegen. Nimmermehr moͤchten die
herrſchafften in der Welt in ſolche Blindheit gerathen ſein/
das ſie fuͤrnehmen/ den Glauben mit dem Schwerdt zuver-
fechten/ oder vmb ein Dorff oder Schloß Krieg zufůhren/
wann jhr falſche außleger der Schrifft nicht zu Hofe vnd zu
Felde ein vrſache wehret.
Das Zwanzigſte Capitel.
Das kein Eheman noch Ehefraw/ ſo we-
nig als ein Hurer vnnd Ehbrecher in
Himmel komme.
DEr Ehſtand iſt ein Sacrament vnter den Sieben/
von GOtt ſelbſt angefangen in dem Paradeiß/
vnd durch Chriſtum den Sohne/ Approbieret vnd
beſtettiget/ das er ſol ein Reyner/ Keuſcher Standt ſein.
Dieweil aber der Menſche ſo Vihiſch Lebet/ ſo gehoͤret er
vnter den Planeten Veneris ſampt vielen ſeinen Sternen/
auch in das fůnffte vnnd Siebende Hauß des Himmels.
Das gnungſam neben der heiligen Schrifft zeugnuß giebet/
wie kein Ehman noch Ehfraw in den Himmel komme/ eben
ſo

Das Ander Buͤchlein.
ſo wenig als Ehebrecher vnnd Hurer. Dann wie koͤnten
ſie hinein kommen/ dieweil es eine Frucht vnnd Handierung
des Geſtirns iſt/ vnd iſt Jrrdiſch/ nach Adams Fleiſch vnd
Blute: Sintemahl kein Alte Geburt in Himmel kommet/
ſondern nur die Newe/ etc. Die Sadduceer die da halten/
es ſey keine Aufferſtehung/ verſuchten Chriſtum/ Matth.
22. Wie es doch ſein muͤſte im Himmel/ So ein Weib Sie-
ben Maͤnner gehabt hette auff Erden/ oder ſo ein Mann
drey Weiber gehabt hette/ welcher Mann ſie dann im
Himmel behalten wůrde? Da gab er jhnen zur Antwort/
das in jener Welt weder Eheman noch Ehefraw ſein wuͤrde/
wie hie auff Erden geweſen iſt/ Sondern wir werden alle
ſein/ wie die Engel GOttes/ man wird weder Mannen
noch Weiben/ Es iſt ein ſterblich/ Vihiſch ding/ Es iſt
die Alte Creatur vnter das Firmament gehoͤrig/ muß mit
der zeit vnd Tode gar hin genommen werden/ vnd wird nie-
mands an ſolch Jrrdiſch ding im Himmel gedencken moͤ-
gen: Aber wol in der Hellen/ die da bey Leibs Leben/ durch
den verordenten Sabbath das Conjugium terrenum nicht
haben hingeleget.
Sprichſtu/ wer kan den ſelig werden. Reſponſio.
Sechs Tage magſtu ein Ehefraw oder Eheman bleiben/
das iſt/ dich darfuͤr erkennen vnnd halten: Aber am Sie-
benden Tage ſoltu Sabbath halten/ vnnd dieſe Aſtrolo-
giam, Das iſt/ ſolchen ſtand auß dem Geſtirne durch die
Theologiam oder Creutze von dir legen/ vnnd ſo viel von
dem Conjugio wiſſen/ Als ein Kind/ das drey Jahr alt
iſt.
Jn

Erkenne dich ſelber/
Jn ſolchem erkenneſtu/ das dir alle dinge geliehen ſein/
vnd muͤſſen endlich gar gelaſſen vnnd verlohren werden/ als
ein zeitlich/ Sterblich ding. Darumb ſieheſtu ſelber wol/
das weder Eheman noch Ehefraw in Himmel komme/
ſondern nur ein Kind vnd Chriſte.
Letzlich im Tode/ ſo du bey Leibes Leben Aſtrologi-
am Theologizatam nie geůbet/ noch in dem Sabbath ge-
ſtanden biſt/ kommet der Todt/ lehret dich eben das/ was
Chriſtus den Sadduceern zur Antwort gab/ das dich weder
Mann noch Weib troͤſten koͤnne/ du muſt alles hinder dir
laſſen/ vnd in Chriſto Sterben. So nun dem alſo/ das in
dem Heiligen Ehſtande/ den Gott ſelber geordnet vnd ein-
geſetzet hat/ ein ſolche ſcheidung ſein muß: Wo muͤſſen die
dann hinkommen/ Geiſtliche vnd Weltliche/ Hohe vnnd
Niedrige/ welche neben jhren Ehfrawen auch Kebß Wei-
ber/ Koͤchin/ vnd Huren gehalten haben? Jſt gut zugeden-
cken: Den ſolche haben zumahl nicht den Sabbath halten
koͤnnen. Dann jhnen nicht gebotten war/ Sechs Tage
viehiſch zu Leben/ vnd darnach am 7. Tage Feyren.
Das XXI. Capitel.
Das mein Vater/ Mutter/ Bruder/
Schweſter/ Weib/ Kindt/ in Himmel nicht
kommen/ noch in ſolcher Freundſchafft ſelig
werden/ ſondern nur ein Kind vnnd
Chriſte.
DEr Planet Venus ſampt dem 7. vnnd 5. Hauſe
begreifft vnter ſich alle Blutfreundſchafft/ als
Vater/ Mutter/ Bruder/ Schweſter/ Weib/
Kinder/

Das Ander Buͤchlein.
Kinder/ etc. (Vnd alles was zu einem gantzen Geſchlecht
gezehlet vnnd gerechnet wird/ einen gantzen Stam/ ein
gantz Hauß/ famalia) das iſt der Standt/ der der Veneri
zugeſchrieben wird. Sie giebet vns das Kupffer vnnd
Victril aus dem Waſſer/ vnd alle Veneriſche Handtierung
vnd Gewerbe. Jſt ein guter Planet/ giebt nichts den gu-
tes vnd nuͤtzliches (Jn jhm iſt die Virtus multiplicativa o-
mnium viventium Creaturarum in hoc mundo, die Vir-
tus Seminalis, die Krafft zugebehren/ den Sahmen zu-
machen ſeines gleichen zu zeugen/ vnd alles was zur Geburt
vnd Generation vnius ex alio gehoͤret/ vnd iſt auch ſelber
ein Ordnung Gottes/ So ſie in rechter maß gehalten wird/
bleibet gut/ So aber die Maß vberſchritten wird/ ſo iſts boͤ-
ſe) Aber der Menſche der in der vernunfft vnd willen lebet/
nimmet jhm darauß die Aſcendenten, brauchet derſelben
vbel/ das auch viel ſchand vnd Laſter daraus in die Welt er-
wachſen.
Daraus wir ſehen ſolten/ wie das Geſtirne vns keinen
gewalt anlege/ noͤtige/ ſo wenig als der gute Gott vns zu
Suͤndigen noͤtiget oder zwinget. Der Menſch nimmet
gutes vnnd boͤſes/ nuͤtzlichs vnd Schedlichs auß dem Ge-
ſtirne (das iſt das/ das er auß dem geſtirne hat/ vnnd nim-
met/ das brauchet er entweder zum guten oder zum boͤſen/
wol oder vbel) vnnd wenn er Suͤndiget oder vnrecht han-
delt/ ſo wil ers dem Planeten zuſchreiben/ der Planet hab
jhn darzu getrieben/ etc. Vnd iſt doch nicht alſo/ Der Menſch
iſt die vrſache/ wird billich verdammet/ das geſtirn koͤmpt
nicht in Himmel/ auch nicht in die Helle/ man wircke gleich
dardurch gutes oder boͤſes. Alſo der Standt der Elter/ der
Bruͤder/ Geſchwieſter/ Soͤhne/ Toͤchter iſt gut/ doch
koͤm met deren keines in Himmel. Vrſachet iſt erſtlich/ das
Lſie

Erkenne dich ſelber/
ſie alle ſeind die Alte Creatur/ auß dem Jrrdiſchen Limbo,
die da mit dem Geſtirne den Himmel nicht kan beſitzen. Stir-
bet alles abe mit der Zeit/ der Todt nimpt alle Blutſreund-
ſchafftBlutfreund-
ſchafft hinweg/ vnd giebt weder Vater noch Mutter/ noch
Bruder noch Schweſter/ weder Sohn noch Tochter. Die-
ſe dinge kennet das Reich Gottes gar nicht/ es iſt Vihiſch
Toͤdtlich ding.
Jn der Aufferſtehung wird man nicht ſehen auff Va-
ter/ Mutter/ Bruder/ Schweſter/ wo ſie bleiben/ man
wird nur ſehen die Newe Creatur auß Gott dem Vater/
auß Chriſto Jeſu dem Bruder/ aus der Himliſchen Eva/
da wir allzu mahl Kinder Gottes ſein/ Erben Gottes/ vnd
Mit Erben Jeſu Chriſti. Jſt derwegen von noͤten/ die-
weil wir hie auff Erden Leben/ alle dieſer dingen zuvergeſ-
ſen/ Sie znverlaſſen/ vnnd der Newen geburt war zuneh-
men.
Leſſet ſich aber Vater/ Mutter/ Bruder/ Schwe-
ſter/ Sohn/ Tochter auff halten/ vnd treget mehr lieb
vnnd luſt an den ſeinen/ der iſt Chriſti nicht werd/ kan ſein
Juͤnger nicht ſein. Sprichſtu/ ſol man den ſich vmb die
ſeinen nicht bekuͤmmern/ ſie gar verlaſſen/ jhrer nichts ach-
ten/ warumb ſeind ſie dann da? Reſponſio, Sechs Tage
magſtu Sie achten/ als fuͤr Jrrdiſche Blutfreunde/ Aber
am Siebenden Tage vbe dich in der Aſtrologia Theologi-
zata, das iſt/ So du Sabbath heltteſt/ ſo muſtu ablegen
auß deinem hertzen das Geſtirne/ vnd keine luſt/ Troſt/ lie-
be/ Hoffnung auff ſie ſetzen/ nur auff Jeſum Chriſtum/
der da ſaget/ Luc. 14. Wer mir folgen wil/ vnd haſſet nicht
ſeinen Vater/ Mutter/ etc. Der kan mein Juͤnger nicht
ſein.
Letz-

Das Ander Buͤchlein.
Letzlich/ ſo du in dem Sabbath bey zeit deines Lebens
offtmals ſolche Geſtirne abgeleget haſt/ dz iſt die luſt/ Frew-
de/ liebe der Menſchen/ So iſts dir in der Todesſtunde
gantz leichte/ ohn alle Finſternuß auß dieſer Welt zu gehen
in das Paradeiß. Die aber bey Leibes Leben niemahls
Sabbath gehalten haben/ die muͤſſen Vater/ Mutter/
Weib/ Kind/ Sohn/ Tochter/ etc. Mit groſſen Schmer-
tzen fahren laſſen/ vnnd darzu in die Finſternuß gehen/ do
keine ruhe ſein wird.
Da eins malhs Chriſtus im Hauſe Predigte/ vnnd
ſeine Stiff Bruͤder/ die Soͤhne vnnd Toͤchter Joſephs
drauſſen ſtunden/ vnnd jhm angeſagt ward/ deine Bruͤder
ſind drauſſen: Gab er zur Antwort/ vnnd reckete die Hand
vber das Volck vnd ſprach: Wer mein Wort lieb hat/ hoͤ-
ret vnd helt/ der iſt mein Bruder/ mein Vater/ Mutter/
vnd Schweſter. Do bezeuget er/ das alle Menſchen aus
dem Worte Gottes gebohren/ einen Vater vnnd Mutter
im Himmel haben/ vnd muͤſſen das Jrrdiſche gantz vergeſ-
ſen vñ verlaſſen vnd beten/ Vater vnſer im Himmel/ nit auff
Erden/ vnd keinen Menſchen Vater nennen. Denn in Chri-
ſto gilt weder Vater noch Mutter/ weder Grieche noch
Juͤde/ weder Weib noch Mann/ ſondern nur eine Newe
Creatur/ wie geſaget wird: Siehe da/ ich mache alles
New/ das Alte iſt vergangen.
Jſt ſo viel gered: Wir ſollens vns die Freunde oder
Geburt auß dem Firmament gar nichts laſſen hinderen
noch auffhalten Zum Reich GOttes. Darumb ſollen
wir bey Leibes Leben durch dnnden Sabbath in der That erfa-
ren/ wie kein Standt/ es ſeyn Ehleute/ es ſey Vater/
Mutter/ etc. in den Himmel kommen/ ſondern nur das/ das
L ijauß

Erkenne dich ſelber/
auß dem Himmel ſteiget/ als die Newe Creatur/ die da vom
Himmel iſt/ nemlich Jeſus Chriſtus/ Gott vnd Menſche/
vnd alle Renati in/ mit vnd durch jhn/ die da auff Erden nicht
das jrrdiſche Gebluͤte/ ſondern Chriſti Blut vnd Friſch herr-
ſchen laſſen. Wir ſtehen nicht auff mit dem Alten Leib
(in dem der Sexus iſt) welchen wir von Vater vnd Mutter
haben/ ſondern mit dem Himliſchen Leibe/ welchen wir aus
Chriſto haben vom Himmel/ darumb wird man nicht fra-
gen in jener Welt nach Vater/ Mutter/ Bruder/
Schweſter/ Es were den in der Hellen/ So wir in der lie-
be der Jrrdiſchen Freundſchafft hin geſtorben weren/ dafuͤr
vns Gott behuͤten vnd bewahren wollen/ Amen.
Das XXII. Capitel.
Das kein Jnſtrumentiſt noch Muſicus
in Himmel kommen koͤnne.
BJſtu ein Muſicus, ein Lauteniſt/ Organiſt/ Sen-
ger/ etc. Es ſey in der Kirchen oder in den Freuden-
mahlen/ So felleſtu in die Sphæram Iovis, Jn das
Fuͤnffte Hauß der Freuden vnd wolluͤſten/ do biſt du ein Sohn
Iovis, ein Kind des Geſtirns/ vnd haſt in dir verborgen die
Kindſchafft auß Gotte: Das hilfft dich aber nicht/ dieweil
das Firmament in dir herrſchet/ du kommeſt mit alle deinen
Jnſtrummenten/ Geſengen/ wie gut ſie auch jmmer ſeind/
nicht in Himmel: Ob gleich David ſpricht/ Lobet GOtt
mit Paucken/ Harffen/ Cymbeln/ etc. So hilfft dichs
nicht/ der Prophet redet auff die Newe Geburt/ auff das
Newe Lied der 144000. Do kein Menſch noch Geiſt jhre
ſtimme hoͤret/ allein Gott in Silentio ſelbeſt. Von ſolcher
Muſica redet David/ vnnd nicht von der Muſica oder Jn-
ſtrumen-

Das Ander Buͤchlein.
ſtrumenten der Alten/ Geburt/ die wir nehmen auß dem
Geſtirne. Derhalben kanſtu in Himmel darmitte nicht
kommen/ du biſt die Alte Creatur/ deren nicht muͤglich iſt
das Newe lied zu lernen/ du tretteſt den in den Sabbath/ vnd
vbeteſt Aſtrologiam Theologizatam.
Sprichſtu/ Sol man den gar nichts lernen/ auff Or-
geln/ Jnſtrumenten/ Lauten/ Geigen/ Harffen/ Pfeif-
fen/ vnd Gott loben in Kirchen/ vnd auch zur Ehren ge-
brauchen in den Hochzeiten/ Frewdenmahlen/ Geſel-
ſchafften/ Taͤntzen/ Zechen/ etc. Antwort. Wir wiſſen/
das ſolche dinge den Ewigen Gott gar nicht loben moͤgen/
als ein Inventum humanum auß dem Geſtirne/ (mit ei-
nem zeitlichen gedaͤne) dann es iſt Sinnlich/ Vihiſch/
Menſchlich ding (dienet nur dem Alten Menſchen zur luſt
vnd Fleiſchlichen Ergetzung) mag zu dem Ewigen wahren
GOtt nicht reichen. Auch gehoͤret in der warheit ſolch
Menſchlich geprenge/ ſolches Pfeiffen/ Orgeln/ Figu-
riren in die Kirche nicht/ Ja in die Stein Kirchen gehoͤren
ſie/ da der Menſche mehr luſt an hat als an der Muſica, die
Chriſtus am Creutz gebrauchet/ Eli, Eli Lama Azaba-
thani. Es iſt bey den Propheten vnd Apoſteln gar nicht
im gebrauch geweſen (das ſie hetten zuvor laſſen her Pfeif-
fen/ Singen vnd Quintiren ehe ſie geprediget) Jch ſage/
das ſolches Pfeiffen/ Singen/ Orgeln/ Quintiren nur
den Alten Menſchen mache eine froͤliche Stunde/ auff das
des Evangelij/ das iſt des Leidens/ Sterbens/ der Tauffe/
das heilige Nachtmals/ vergeſſen werde. Ob du ſprechen
wolteſt/ hat doch Maria/ Moſe Schweſter/ ſampt den
Weibern/ Gott gelobet mit Paucken/ etc. Das wird dich
nicht beſchirmen/ ſie waren ein Volck des Alten Teſta-
ments/ vnnd muſten Euſſerliche Ritus vnd Ceremonias
L iijvben

Erkenne dich ſelber/
vben/ es gehet dich nichts an. Du muſt die Harffen Da-
vids haben/ die Newen Paucken/ Cimbeln/ Pfeiffen/
etc. Wiltu fuͤr Gott beſtehen/ wiltu jhn Loben vnnd Prei-
ſen. Doch es ſey dem wie jhm wolle/ dieweil in dieſer zeit
die Alte vnnd Newe Creatur beyſamen ſein muͤſſen: So
magſtu 6. Tage Singen/ vnd Pfeiffen/ Paucken/ Gei-
gen/ es ſey in der Stein Kirchen/ oder Hochzeit. Aber
am Siebenden Tage ſoltu Sabbath halten/ das iſt alle die-
ſe dinge von dir legen/ aller luſt/ Frewd vnd ergetzung ver-
geſſen/ vnd ſo viel darvon wiſſen vnnd halten/ als do du in
Mutter Leibe noch nicht geboren wareſt: So ſchadet dir
nichts/ das du dich die 6. Tage dardurch ernehren muſt.
Denn der Sabbath oder Aſtrologia Theologizata, ma-
chet dich zum Kinde Gottes/ vnd ſchuͤttelſt von dir abe daß
ſuͤſſe vnd liebliche Geſtirne der Veneris.
Wo du aber dein Lebenlang/ deine luſt/ Frewde/ dar-
auff ſetzeſt/ ſo muſtu in der Todesſtunde ſolches mit ſchmer-
tzen verlieren/ den keine Muſica noch Jnſtrument mag dich
geluͤſten (noch mit dir fahren in jene Welt) Alleine der ge-
ſang Chriſti am Creutz mein Gott/ Mein Gott/ warumb
haſtu mich verlaſſen: Dieſen Geſang lerneſtu am Sabbath.
Wo nicht/ ſo folgen dir deine Inſtrumenta Muſicalia nach/
vnd wirſt damit gepeiniget biß an den Juͤngſten Tag. So
nu ſolche Jnſtrumenta den Menſchen abhalten von dem
rechten Sabbath/ So gedencke/ das auch alle frewden-
mahle/ Geſelſchafft/ Zechen/ Spiegelen/ Tantzen vnd
andere Ergetzungen (ich geſchweige der ander Veneriſchen
laſter) das ſie gantz den Menſchen verfinſtern/ vertief-
fen in der Boßheit/ vnnd in Ewige verdamniß
werffen.
Das

Das Ander Buͤchlein.
Das Drey vnd zwanzigſte Capitel.
Das die Aſtronomi/ Medici/ Phyſici/
Philoſophi/ noch Magiſtri Artium &amp;
Linguarum nicht in Himmel kom-
men:
DEr Planet Mercurius hat vnter ſich alle Gelehrte
leuthe/ Geiſtliche vnd Weltliche/ giebet vns das
vnvolkommene Metal auß dem Waſſer/ iſt Queck-
ſilber/ vnd auch andere handierungen vnd Gewerbe. Ein
Menſche der ſich den Mercurium Regieren leſſet/ wird ein
Aſtronomus, Medicus, Philoſophus, Artiſta, Spra-
chen lehrer/ vnd hat offtmals eine ſolche luſt vnd Frewde an
ſeiner Gelehrtheit/ an Kuͤnſten/ Sprachen/ Faculteten/ das
er ſeines Gottes vnd ſeines Erloͤſers daruͤber vergiſſet/ ſu-
chet ſeine Ehre/ Tittel/ Nahmen darinnen/ wird Doctor
vnd Magiſter fuͤr den Menſchen/ machet eine Abgoͤtterey
daraus/ verleſſet ſich auff ſeine weißheit/ mehr als auff
Gott ſelbſt/ Oder dienet Gott im Himmel mit dem Mau-
le/ vnd ſeinen Kunſten/ Sprachen/ etc. Mit dem Hertzen
ſpricht er frey/ Jch habe nun ſo viel gelehrnet das ich mich
wol verſorgen vnd Ernehren wil: Gedencket nicht/ das es
eine Hurerey ſey/ eine Abgoͤtterey/ ein Diebſtal/ beluͤſtiges
ſich vnd erfrewet ſich in ſolchen ſchoͤnen Blumen/ Treffent-
lich mit dem Cicerone, der da ſpricht: Non poſſem vi-
vere, niſi in Literis Viverem. Jch wolte mir das Leben
nicht wuͤntſchen/ ſo ich nicht ſolte Philoſophiren/ Studie-
ren Kuͤnſte/ Sprachen/ Faculteten.
Das

Erkenne dich ſelber/
Das iſt der ſchoͤne luſtige Apffel/ darvon alle hohe
Schulen/ Geiſtlche vnd Weltliche den bittern Todt Eſ-
ſen/ ſie ſuchen das Leben darinnen/ vnd jhnen kommet dar-
fuͤr der zeitliche vnnd Ewige Todt. Den jhr Geſtirnter
Leib/ der ſolches alles ſelber iſt/ bewircket ſich Tag vnnd
Nacht/ vnd verkuͤrtzet ſein Leben dardurch. Den viel wiſ-
ſen/ macht viel gremens/ vnd iſt eine ſchwere/ harte Buͤr-
de des Zodiaci, die den Menſchen das Leben abſchneidet:
So darkegen Ruhe vnd Sabbath das Leben erlengert/ wie
wir ſehen an den Leuthen der Erſten Welt/ das ſie etliche
Hundert Jahr jhr Leben erlengert haben. Dann ſie wa-
ren ſolcher groſſen/ ſchweren laſt/ vnd Buͤrden des Geſtirns
nicht ſo ſehr vnterworffen als wir. Hie fahen nun an die
Weltgelerthen/ ſonderlich die Theologi, aus jhrer Fin-
ſternuß zu diſputiren/ wie das muͤglich ſey/ das ein Men-
ſchen im Sabbath ſolle ſein Leben erlengern vnd durch viel
ſtudieren ſein Leben abkuͤrtzen? Aber dieweil ſie ſo vnmuͤſſig
ſeind mit jhrem Philoſophiren/ kan ich bey jhnen nichts aus-
richten/ ich laſſe ſie das Leben ſuchen durch viel Kuͤnſte vnd
ſprachen.
Nun were es nicht zuthun vmb das zeitliche Leben/
ſie verſchertzen auch darmit das ewige Leben/ dann kein ſol-
cher kan in Himmel kommen: Vrſache/ Er hat luſt/ vnnd
liebe/ Frewde dem Geſtirne nachzufolgen/ bleibet in der
Alten Geburt/ bekuͤmmert ſich gar nichts vmb die Newe/
Er iſt ſo hart beſeſſen durch ſeine Wiſſenheit/ kunſt/ Spra-
chen/ etc. Das es jhm vnmuͤglich bleibet/ vmb zuwenden
vnd werden wie ein Kind. Es iſt jhm eine Narheit/ das er
ſol fallen von ſeiner Phyſica, Aſtronomia, Philoſophia,
Sprachen/ Kuͤnſten/ etc. Vnnd jhr vergeſſen/ gedencket/
warumb hette ich ſie dann mit ſolcher muͤhe gelernet. Denn
ich

Das Ander Buͤchlein.
ich nehme es bey mir abe/ fuͤr 20. Jahren/ Do ich nur ein
wenig von Faculteten vnd ſprachen gelehrnet hatte/ da mu-
ſte ich daruͤber Weinen/ do ich ſie vergeſſen vnd laſſen ſolte/
Es jammerte mich etliche Tage/ das ich ſolche groſſe luſt
vnd liebe vnd Frewde zu den Kuͤnſten vnnd Sprachen gantz
hinlegen ſolte/ vnd muſte doch ſein/ ſolte ich Aſtrologiam
Theologizatam vben/ vnd zum wahren grunde der heili-
gen Schrifft kommen. Mancher hat nur ſeine Dialecti-
cam vnd Rhetoricam ſo lieb/ das er daruͤber ſtirbet. Sprich
ſtu/ Ey waruͤmb hat den Gott ſolche Kuͤnſte vnnd ſprachen
geſchaffen/ wann wir ſie nicht lernen vnnd wiſſen ſolten?
Seind ſie doch mittel vnd Inſtrumenta, das man die heilige
Schrifft dardurch recht ſtudiere/ Lehre/ Predige/ außlege/
etc. Antwort. Ob es mittel ſind zur heiligen Schrifft/ iſt
mir jtzt in dieſem Capitel zu lange dir zur Antworten: Jch
koͤnte durch Kuͤnſte vnd Sprachen nicht die geringſte War-
heit in Theologia erkennen.
Auff dein andere einrede ſag ich/ Sechs Tage magſtu
Sprachen/ Kuͤnſte/ Faculteten/ Studieren/ lernen/ Leh-
ren/ Profitiren/ auch die heilige Schrifft Predigen: Aber
am Siebenden Tage ſoltu Sabbath halten/ das iſt/ Du
ſolt das Geſtirne/ das iſt/ Kuͤnſte/ Sprachen/ Faculteten/
die auß dem Geſtirne ſeind/ in das Creutze Jeſu Chriſti
werffen (Todten/ begraben) der da iſt der wahre Theolo-
gus. Thuſtu das mit gantzen Ernſt/ So heſtu in einem
Jahre 52. Wochen oder Sabbath Tage/ vnnd die andern
Tage zu ſtudieren genung: Do wirſtu erkennen muͤſſen/ das
der Sabbath mehr Erkentnuß bringe in allen dingen/ als al-
le wercktage. Vnnd das vnſer wiſſenſchafft muͤſſe in eine
vergeſſenheit gebracht werden durchs Creutze/ vnd alle Ge-
ſtirne muͤſſen abgelegt werden/ ſo wir wollen eingehen in das
MReich

Erkenne dich ſelber/
Reich Gottes: Das nicht die geringſte luſt noch frewde vn-
ſers wiſſens bey vns bleibe/ So werden wir New geboren/
verliehren das Geſtirne gemachſam (entlernen wider
alles) legen die Alte Geburt abe/ vnd ziehen an den Newen
Menſchen Jeſum Chriſtum/ der lehret vns alle dinge ohne
muͤhe vnd arbeit/ vnnd giebt vns darzur das ewige Leben.
Er ſaget nicht vmbſonſt/ Matth. am 11: Kommet her zu
mir alle die jhr muͤhſelig vnd beladen ſeind/ Jch wil euch Er-
quicken/ Lernet von mir/ wie freundlich vnnd ſanfftmuͤtig
ich bin/ hie findet jhr Ruhe fuͤr ewre Seelen: Mein Joch
iſt leichte/ vnnd mein Buͤrde iſt gering. Das iſt/ O jhr
Menſchen die jr mit muͤh vnd Arbeit/ Kuͤnſte vnd ſprachen
aus dem Geſtirne Lernet/ vnd euch ſo ſehr plaget vnnd ab-
muͤdet/ mit Studieren/ Philoſophiren/ der Himmel machts
auch ſawer/ habet keine ruhe/ kommet zu mir in meine Ru-
he/ in den Sabbath/ Ruhet in mir/ ſo werdet jhr entledi-
get der harte ſchweren Buͤrden des Firmaments/ das Ge-
ſtirn wird von euch abfallen/ wie die Bletter von den Baͤu-
men im Herbſt/ vnnd werdet in meinem Sabbath Kinder
Gottes gebohren/ Newe Creaturen/ vnnd das Alte nicht
mehr vber euch laſſen herrſchen.
So verwerffe ich nun hie keinen gelehrthen/ ſein Stu-
dieren in Kuͤnſten vnd Sprachen/ Faculteten/ etc. Er mag
ſie alle lehrnen in den 6. Tagen. Alleine ich fuͤhre ſie als
meine Bruͤder/ zum Siebenden Tage/ das ſie alle jhr fuͤr-
haben in das Creutz Chriſti ſchlieſſen/ So wird jhnen ge-
holffen/ vnd werden nicht als alte Creaturen in
Himmel kommen/ vnd ewig Selig werdẽ/
ſondern als Newe/ etc.
Das

Das Ander Buͤchlein.
Das Vier vnd zwanzigſte Capitel.
Das der Pabſt/ Cardinaͤl/ Biſchoffe/
Prædicanten/ Schullmeiſter/ nicht
Himmel kommen.
WEnn ich ſage/ ſolche Leuthe kommen nicht in Him-
mel/ ſo ſag ich ſo viel/ kein Standt noch Ampt/
noch Gewerbe wird in Himmel gefunden/ vnnd
die Perſonen/ ſo in jhrem Geſtirne Sterben/ koͤnnen nicht
Selig werden/ Es ſey dann/ das ſie bey Leibes Leben im
Sabbath alle Geſtirne haben lehrnen abſchuͤttein/ vnd ſeind
durch Chriſtum worden als Kinder/ die da Gottes Wort
vnd die Krafft des Himmelreichs nicht verſtehen/ die ma-
chen aus jhrem Stande/ Ampt vnnd beruff eine Heyligkeit
(einen Stuel vnd Hoffart) eine wuͤrde/ einen verdienſt/ als
gelte einer mehr als der ander/ wollen gleich darmit in Him-
mel kommen/ wie die Welt gelerthen mit jhren Kuͤnſten.
Aber du ſolt mir gleuben/ das der Babſt nicht in Himmel
komme/ der Cardinal/ Biſchoff/ Prædicant/ auch nicht:
Jtem kein Profeſſor noch Schulmeiſter. Vrſach/ I.
Jm Himmel darff man keinen Pabſt/ Es ſeind jhr etliche
hundert geweſen in der Roͤmiſchen Kirchen/ es muͤſſen viel
Paͤbſte ſein/ viel Cardinel/ Biſchoffe/ Prædicanten/ wel-
cher ſolte dann vnter jhnen Regieren/ oder auff einem Stul
ſitzen? Warlich keiner nicht/ man darff auch keines Prædi-
cantens noch Schulmeiſters/ dann es ſeind weder zuhoͤrer
noch Schuͤler im Himmel/ Gott wirds alles allein ſein/ 1.
Cor. 15. vnd wir alle vnter jhme Kinder GOttes/ ohn alle
Orden/ Standt/ Ampt/ etc.
M ijII. Solche

Erkenne dich ſelber/
II. Solche dinge ſeind alle auß dem Himmel Mercu-
rij gewachſen/ aus dem 9. Hauſe der Religion/ vnd aus
dem 10. der Herrſchafft vber die Kirchen vnd Schulen:
Seind alles Stern Kinder/ vnd die Alte Creatur/ vnnd iſt
vnmuͤglich/ daß das Fleiſch vnd Blut ſolte den Himmel be-
ſitzen/ Es habe auff Erden geſchienen wie es woͤlle/ ſo nim-
met der Todt alles hinweg/ vnnd bleibet alleine die Newe
Creatur. Wil nun der Babſt in Himmel kommen/ ſo
mus er nicht hinein kommen als ein Babſt. Alſo Eardinal/
Biſchoff/ Prædicant/ nicht als ſie auff Erden jhr Ampt
gefuͤhret/ ſondern als ein Kind/ als ein Chriſte. Solche
Staͤnde zwar vnd Empter ſeind von GOtte geordnet auff
Erden/ aber der Menſche der ſie fuͤhret/ der wirfft ſich gar
zu ſehr vnter das Geſtirne/ wil alles ſelber ſein/ koͤnnen vnd
wiſſen/ verdammet ſich darmitte. Darumb hat vns Gott
ſo hart den Sabbath gebotten/ vnd ſonſten nichts mehr. Alle
Gebot ſeind ſonſten verbotsweiſe geſetzet: Du ſolt nicht an-
dere Goͤtter haben/ Du ſolt nicht ſchweren/ Du ſolt nicht
Toͤdten/ Ebrechen/ etc. Aber den Sabbath hat er geboten:
Du ſolt den Feyrtag Heiligen: Als wolt er ſprechen/ alle
werck die du thuſt durch 6. tage fuͤr der widergeburt ſind Suͤn-
de/ Aber am Siebenden Tage wirſtu Erloͤſet von der Buͤr-
den vnd Muͤhe der Suͤnden. Sprichſtu/ es iſt ja warlich
notwendig/ das Babſt/ Cardinel/ Biſchoffe/ Prædican-
ten/ Schulmeiſter ſein/ wie wolte die Welt beſtehen? Reſ-
ponſio. Die Staͤnde vnnd Empter gelten nur hie in der
zeit vnter dem Zodiaco, Aber in jener Welt iſt alles auff-
gehaben/ Zu dem/ magſtu Sechs tage ein Babſt ſein/ ein
Biſchoff/ Prædicant/ Schulmeiſter/ etc. Aber am Sie-
benden Tage ſtehe des dinges muͤſſig/ gehe in die Ruhe des
HErren/ das iſt Bete zu GOtte im Geiſte/ in Silentio
cœleſti,

Das Ander Buͤchlein.
cœleſti, Darvon weder du noch andere Menſchen wiſſen/
ſo kommeſtu in ein vergeſſen aller dinge vnnd deiner ſelbſten/
wirſt ein Kind vnſchuͤldig/ ſchlecht/ recht/ Cinfeltig/ vnnd
frageſt ſo viel nach deiner Heyligkeit/ wuͤrde/ Ampt/ ſtan-
de/ Beruff/ als da du noch nicht wareſt geboren. Do
wird warlich Aſtrologia Theologizata geuͤbet/ das iſt/ du
ſchuͤttelſt das Geſtirne von dir/ wie ein Eſel die Bremen/
vnd wirſt hernach die Sechs Tage/ dein Ampt/ Beruff/
Standt fuͤhren nach der Theologia/ das iſt/ nach dem
Baume mitten im Garten/ der da iſt das Creutz Jeſu Chri-
ſti/ vnd wirſt endlich durch den Todt hinfahren in die ruhe/
vnd dir gar nichts ſchaden/ das du auff der Welt Babſt/
Biſchoff/ Schulmeiſter/ etc. geweſen biſt.
Das Fuͤnff vnd zwanzigſte Capitel.
Das kein Muͤnch/ Ordensſtand noch
Magus in Himmel komme.
DEr Menſche ſo nach dem Geſtirne lebet/ das iſt/
nach der Alten geburt/ vnnd nicht in der Neweu
Creatur wandelt: Der verſucht viel in der Welt/
das er moͤchte Selig werden/ vnd iſt doch vnmuͤglich/ Als
Moͤnche vnd Nonnen/ Jtem alle Ordensleuthe ſuchen nur
ſich ſelbſt: Aus Eigener Andacht wird dieſer em Moͤnch/
vnd Gott hats nicht befohlen: Der ander Trit in den Bene-
dicter Orden/ Creutztreger/ Jeſubiter/ Johanniter/ vnd
iſt mir nicht muͤglich die Orden jtzt zuerzehlen. Suche ſie ſel-
ber in der Chronica Sebaſtiani Franckens angezeigt. Alſo
ſeind auch viel begierig der Magia, dir doch die guͤte vnnd
Weißheitiſt: Aber es koͤmmet der Moͤnch/ Ordensman/ Ma-
M iijgus,

Erkenne dich ſelber/
gus, ſo wenig in dem Himmel/ als der Zeuberer/ Schwartz-
Kuͤnſtler.
Vrſache/ es iſt alles ein gewechſe aus dem Geſtirne/
aus dem Mercurio, auß dem 9. vnd Dritten Hauſe/ wel-
che Alte geburt in den Himmel nicht kan kommen. Zum
Andern/ iſt nicht mehr im Reiche Gottes/ als ein Einiger
Standt/ das iſt/ der Chriſten Standt/ do findet man we-
der Ordensleuthe noch Moͤnche/ noch Nonnen/ noch Be-
geynen/ Jſt nur ein Menſchliche Melancholey durch huͤlf-
fe des Sathans erdacht.
Sprichſtu/ Sol man den ſich gar nicht alleine abſon-
dern/ von der Welt in ein Kloſter/ oder in einen Wald lauf-
fen/ Sol man den gar nicht Magiam lehrnen/ haben ſich
doch viel fromme Vaͤter abgeſondert? Antwort. Ob es
gleich etliche eine zeitlang gethan haben/ So iſts doch ge-
ſchehen aus wichtigen vrſachen/ das es Gott ſie geheiſſen
habe/ vnd ſeind auch offtmahls ſehr fromme leuthe in Kloͤ-
ſtern vnnd Waͤlden geweſen. Aber darauß folget nicht/
das wir jhnen flugs ſolten nachfolgen/ es jhnen nach thun/
Gott heiß es vns dann auch: Das doch nicht geſchehen wird.
Wir haben ein Muſter vnd fuͤrbilde an dem Sohne Got-
tes/ dem ſollen wir alleine nach folgen/ vnd weder Abraham
noch Johanni dem Teuffer. Jn der Welt ſollen wir bleiben/
das Creutz auff vns nehmen vnnd Chriſto nachtragen/ vnd
ja nicht einen ſonderlichen Orden an vns nehmen (Außſin-
nen) mit Kleydung/ Sitten/ Geberden/ Speiſen/ noch
in Kloͤſter oder Waͤlde lauffen: Es iſt alles wider den hei-
ligen Glauben. Stirbeſtu darinnen/ vnnd haſt ſolches ge-
ſtirne im Sabbath nicht abgeworffen/ ſo fehreſtu bey der
warheit in Abgrund der Hellen. Denn Warlich/ ſo der
Ehſtand/

Das Ander Buͤchlein.
Ehſtandt/ Mannes vnnd Weibes nicht in Himmel kom-
met/ der doch ein Myſterium iſt/ wie wolten denn ſolche ver-
fluchte Orden vnd Staͤnde im Himmel kommen? Merck/
Sechs Tage magſtu ein Moͤnch/ Nonne/ Ordensmann
ſein/ dieweil du vnwiſſend darinnen gefangen biſt/ vnnd am
Siebenden Tage halt ſtille von deinem Standt/ So wir-
ſtu erfahren/ das kein Moͤnch (der Sabbath wird dich wey-
ſer vnd verſtendiger machen/ als alle Hochgelehrten in der
Schulen dich machen koͤnnen) noch Ordenßman moͤge
Selig werden/ ſondern nur ein Kind Gottes. Ein Chri-
ſte koͤmmet in Himmel/ vnd kein Moͤnch noch Pfaffe.
Magia iſt auch auß dem Firmament/ den Sie wird
gevbet durch den Geſtirnten Leib/ vnnd der da Chriſtum
nicht kennet/ machet eine Zauberey daraus/ Machet ſich
zu GOtte/ wie Iamnes vnd Mambres thet: Jtem Simon
Magus, Cynops, Elimas, &amp;c. Biſtu nun ein Magus
(denn es iſt Weißheit/ Kunſt/ drumb gehoͤret ſie vnter
Mercuriũ) ſo gehoͤreſtu vnter den Mercurium in das Neun-
de Hauß/ Du biſt ein Kind des Geſtirns/ ein alte Creatur/
ſucheſt luſt an deiner Kunſt. Sechs Tage magſtu ſein ein
Magus, vnd am Siebenden Tage halte Sabbath/ das iſt/
komme in ein vergeſſen aller dinge/ vnd wende dich vmb/ vnd
werde wie ein Kind/ das thue offte/ ſo wird der Mercurius
von dir fallen/ vnnd wirſt deine Magiam in das Creutze
Chriſti ſtuͤrtzen/ vnd wollen wiſſen/ wie/ wenn vnnd zu wel-
cher zeit du die 6. Tage duͤrffeſt gebrauchen. Letzlich/
wirſtu Sterben/ nicht wie ein Magus, ſondern
als ein Chriſte/ vnnd Kind
Gottes.
Das

Erkenne dich ſelber/
Das Sechs vnd Zwanziſte Capitel.
Warumb kein Alchtmiſta koͤnne in
Himmel kommen vnd Selig
werden.
ALCHIMIA iſt auch ein Luſtiger ſchoͤne Apffel/
daran Koͤnige/ Fuͤrſten/ Herren/ Grafen/ Edle/
vnedle/ Buͤrger/ Bawren/ Kauffleuthe/ auch
Prædicanten/ den Todt freſſen vnd verdampt werden. Sie
eine Kunſt/ vnd Frucht aus dem Geſtirne Martis vnd Mer-
curij. Der Alte Menſch hat alle ſeine luſt vnd freude daran/
Machet jhm einen Schatz/ Troſt/ Ja einen Gott darauß.
Jm Suchen hat er keine ruhe: Wann er etwas findet/
wird ſein Hertz gantz gefangen vnd beſeſſen. Wann ers
ſol im Tode verlieren/ do hebet ſich Angſt vnd Noth an/ mit
ſchmertzen muß er dieſen Gott fahren laſſen. Sprichſtu/ ſol
man den Gottes Werck in der Natur nicht erforſchen/ vñ aus
den Medallen dieeigenſchafften ſelbſt erfahren/ warumb hat
den Gott ſolches geſchaffen/ Vnd dz Liecht darzu verliehen?
Reſponſio, Sechs Tage magſtu ſuchen/ vnd ein Allchi-
miſta ſein: Aber am Siebenden Tage halte Sabbath/ ſtehe
ab von allem deinem Suchen/ Sencke dich tieff in Chriſtum
in ſein heilig Creutz/ in ſeinen Todt/ wie du dann darzu ge-
taufft wuͤrdeſt/ Solches thue mit fleiß alle Sabbath Tage/
So wird dich Gott lehren/ das zwar dieſe Kunſt ſey eine
gabe Gottes/ wem ſie Gott eroͤffnet/ Aber man ſolle der-
ſelbigen alſo gebrauchen/ das man ſie nicht hoͤher achte/ als
dem Geber ſelbſten/ ſondern alles im HErren beſitzen/
kein Troſt noch ſchatz daraus machen. Ja man muͤſſe ſich
fuͤr den Menſchen gar nicht damit mercken laſſen/ wer ſie
hat

Das Ander Buͤchlein.
hat vnd kan/ auch mit furchten nur die bloſſe noturfft davon
nehmen/ ſich vnnd die Seinen zuernehren vnnd den Armen
zu helffen. Wer alſo darmit handelt/ deme goͤnnet
ſie G O T T gar wol/ kan ſie auch in der To-
desſtunde gar leichtlich von ſich legen/ als hette er ſie
nicht gehabt oder erkant/ Vnd wenn er hinſtirbet/ ſchadets
jhm gar nichts/ das er auff Erden ſey ein Allchimiſta ge-
weſen. Aber waß thut die gantze Welt mit ſolchen/ als
Koͤnige/ Fuͤrſten/ Herren/ Edel/ Vnedel? Sie ſuchen
mit ſolchem Ernſt/ das ſie darfuͤr Chriſti vergeſſen/ des
gebotenen Sabbaths. Sonderlich helffen darzu die vmb-
leuffer/ Landbetrieger/ wollen andere Reich machen/ blei-
ben ſelbſt Bettler.
Warumb ſuchen alle Staͤnde in der Welt in der All-
chimia/ als alleine/ das ſie gerne finden wolten Sonn vnnd
Mond/ das ſie mehr hetten fuͤr andern (ſo es ſolte gemein
ſein/ es were ein ſolch ding/ Daß das aller ergeſte vbel da-
raus entſtehen wuͤrde/ dergleichen nie in der Welt were er-
hoͤret worden) mehr den jhnen not wehre/ das ſie vorrath
hetten (jhnen ein gut/ wolluſtig/ Reiches Leben verſchaf-
fen) vnnd niemandts duͤrfften gehorſam ſein/ ſondern weren
durfftloß wie Gott/ duͤrfften recht beten: Vnſer teglich
Brot/ etc. koͤnten jhnen ſelbſt helffen (du wuͤrdeſt wunder
ſẽhen vnd hoͤren/ vnd wunder erfahren/ was fuͤr ſachen dar-
aus entſtehen wuͤrden/ wann nur 2. oder 3. Fuͤrſten es vber-
kemen/ vnter denen/ das es mit ſo embſiger Begierde ſu-
chen/ vnd nachforſchen) Jhr ſelbſt Gott ſein. Darumb
ſprechen ſie: Ach daß ich doch etwas koͤnte finden vnd haben/
das ich niemands duͤrffte in die Hende ſehen/ noch dienen/
nicht Arbeiten/ noch gehorſam ſein/ Das iſt ſo viel geredt:
Ach Gott/ giech mit Reich thumb (Die Armut/ das Creutz/
Ndie

Erkenne dich ſelber/
die widerwertigkeit/ die Demuth/ das ich andern muß vn-
terthan ſein/ vnd nicht meines willens Leben kan/ das iſt mir
ſo ein ſchwere Bein) Vorrath/ das ich nicht duͤrffte ein
Chriſte werden/ jhme das Creutz nachtragen/ in Armuth
vnd Elende/ etc. Darumb iſt GOtt ſo guͤtig/ das er jhnen
gar nichts giebet/ Ja er nimpt jhnen auch das durch die All-
chimey/ das ſie zuvor hatten. Dann Grafen vnd Kauff-
leute haben ſich offte zu Betlern Laboriret. Solches thut
Gott darumb/ Ob ſie wolten ſeinen Sohn Chriſtum an-
nehmen/ vnd in jhme Wandelen/ (Thun ſie das nicht in
der Armut/ etc. Nimmermehr theten ſie es/ ſo ſie den La-
pidem hetten) Etliche betreuget der Teuffel alſo: O wenn
ich nur ein Particular hette/ (ich begere nicht viel) als dann
wolte ich fieiſſig Gottes Wort Studieren: Welches ein
offentliche Luͤgen iſt. Dann ſo wir in Armut den Armen
Chriſtum nichts achten/ was wolten wir nach jhme fragen
im Reichthumb? Die Allchimey iſt ein Goͤttliche Kunſt:
Weme ſie Gott nicht ſelber offenbaret/ denn wil ich gewar-
net haben/ er laſſe in der zeit Darvon. Dann er hat nichts
dann ſchaden daraus/ vnnd die gewiſſe verdamnuß. Den
entweder/ er findet etwas/ oder findet gar nichts. Findet er
etwas/ dann den vnter 1000. nicht einem gereht/ ſo iſt er
ein gefangener Knecht/ ſtehet in gefahr kegen andern/ die
jhm nachſtehen/ fangen jhn/ muß ſich den gewaltigen zum
Knecht geben.
Helt ers heimlich/ ſo iſt er doch von ſich ſelbſt gefan-
gen. Dann es iſt ſeyn Mammon/ ſein Troſt/ ſein Ab-
gott/ welcher im Tode jhm doch nicht helffen kan: Findet
er aber nichts/ wie den allen geſchicht/ So muß er ſich den-
noch Tag vnd Nacht Peinigen/ biß in den Leiblichen Todt:
Vnd

Das Ander Buͤchlein.
Vnd wenn er von hinnen ſcheiden ſol/ iſt er nicht paratus
zum Tode/ hat des Sabbaths nie gedacht/ ſonſt hette jhn
Gott langeſt von ſolcher Buͤrden vnd Laſt des Zodiaci Er-
loͤſet/ muß alſo mit ſchmertzen davon/ vnd fahren in die Fin-
ſternuß/ vnd darmit geplaget werden/ biß an den Juͤngſten
Tag.
Darumb kommet kein Allchimiſta in Himmel/ Er ſey
Koͤnig/ Fuͤrſt/ Graffe/ Ritter/ Edel/ Vnedel/ Buͤrger/
Bawer/ Kauffman oder Landtbetrieger/ ſondern nur ein
Chriſte/ oder Kind Gottes kompt in Himmel vnnd wird
Selig.
Das Sieben vnd zwanzigſte Capitel.
Das kein Schiffman/ Bottenleuffer/
Jaͤger/ in Himmel koͤnne kom-
men etc.
DEr Mond iſt ein Planet ſolcher Leuthen/ giebet
vns das Metall/ Silber aus dem Waſſer/ vnnd
mancherley Handierungen/ Stende/ vnnd Ge-
werbe auff Erden/ die da gehoͤren in das Neunde vnd Drit-
te Hauß von wegen das hin vnd her Reyſens/ hat auch an-
dere Heuſer mehr. Denn die Muͤller/ Fiſcher/ Waͤl-
cker/ Toͤpffer/ etc. gehoͤren jhm auch zu. Das aber kein
Schiff man in den Himmel komme/ noch Bottenleuffer
noch Jaͤger/ ſiehet ein jeder wol ſelbeſt.
Er ſtlich/ das im Himmel kein Waſſer noch Meer
ſey/ dar auff man duͤrffe fahren/ auch keine Stadt noch Landt
da man Botten hin ſenden: Auch kein Haſe noch Thier/
das man Jagen duͤrffe: Alſo gehets zu mit den Muͤllern/
Fiſchern/ Toͤpffern/ Tuchmachern/ Walckern/ etc.
N ijZum

Erkenne dich ſelber/
Zum Andern/ auch darumb nicht/ das ſie alle auß dem
Geſtirne Luna kommen/ vnd Alte Creaturen ſeind. Wie
nun der Mond im Himmel nicht iſt/ alſo auch alle ſeine
Kinder vnd gewerbe nicht.
Zum Dritten/ bezeugets der Sabbath/ welchen alle
Menſchen auff Erden notwendig halten ſollen/ in welchem
der Menſche in ein ſolches vergeſſen muß gebracht werden/
das er gleich wie in Kind/ nicht mehr wiſſe noch begere von
ſolchen Jrrdiſchen dingen.
Darumb iſt dem Newen Menſchen befohlen/ dieweil
er durch Sechs Tage ſich nehren muß/ ſeine Nahrung ge-
winnen/ durch den Geſtirnten Leib/ das er doch am Sie-
benden Tage darvon ruhe/ auffhoͤre/ vnd abſtehe/ ſich
nicht gar zu Todekrencke. Quod caret alterna require
durabile non eſt. Der Mond leuſfet trefflich ſchnelle/
vnd treibet den Menſchen fuͤr vnd fuͤr zum Ende/ ſtehet nie
ſtille. Alſo leuffet im Menſchen das Geſtirne Tag vnnd
Nacht/ ſtehet nie nicht ſtille. Ob gleich der Leib ſchlefft/
dennoch leufft der Geiſt fuͤr vnd fuͤr/ verzehret ſich ſelber
durch ſein lauffen/ vnd ruhet nicht ehe/ er habe dann ſeinen
verordenten lauff vollbracht/ das iſt/ im Tode. Wenn
des Menſchen Periodus, Das iſt/ Geſtirne außgelauffen
iſt/ ſo iſt er Todt/ wircket nichts mehr/ gedencket nichts
mehr.
Das wir nun nicht fuͤr der zeit vns zu Tode lauffen
vmb der Narung oder Kunſt willen/ hat der Guͤtige vnnd
getrewe Gott vns geboten/ den Siebenden Tag zu feyren/
Sabbath zuhalten/ das wir ſeinen willen kennen lerneten/
vnnd ſein Gebot oder Geſetze befuͤnden in vnſerer Seelen/
welches Geſetze/ krafft vnd Leben iſt/ vnd kein Todt. Den
wer ſich recht zum Sabbath ſchicket/ der lernet alle dinge/
ohne

Das Ander Buͤchlein.
ohne Muͤhe vnd Arbeit/ vnd wird Newe/ bekompt ein New-
es Leben/ wie Eſai. 40. geſaget wird: Die auffd en Her-
ren warten/ bekommen Newekrafft/ vnnd fliehen auff wie
die Adler.
Die Alten fuͤr der Suͤndflut/ vnd auch etliche hernach
haben die krafft des gebots GOttes fleiſſig wahr genom-
men/ gebrauchet/ Sechs Tage gearbeitet/ vnnd am Sie-
benden Tage geruhet in Gotte/ von allen jhren Wercken/
welches die jtzige Welt nicht wiſſen wil/ verachtet GOttes
Wort. Sechs Tage Arbeyten ſie/ Am Siebenden Ta-
ge hoͤren ſie eine falſche Predigt/ darnach den gantzen Tag
zum Freſſen/ ſauffen/ ſchieſſen/ Spielen/ Ergetzung des
Leibes/ da hat Gott in jhnen nicht ſo viel Raums/ als ei-
nes Nadelkneuffels groß. Wie ſollen ſie dann den willen
Gottes wiſſen/ vnd das Geſtirne von ſich abthun/ die Alte
Geburt laſſen ſtille ſtehen/ vnd die New Geburt herfuͤrkom-
men laſſen.
Es iſt nichts auff Erden ſo notwendig dem Menſchen/
als der heilige Sabbath: Eſſen vnd Trincken iſt nicht ſo not/
als der Sabbath. O wehe den Prædicaten/ die da gar nichts
darvon bericht geben/ ſeynd ſelber wider den im Leben/ wel-
chen ſie mit dem Maule Predigen. Wann ſie vnd jhre zu-
hoͤrer Sterben ſollen/ fordern ſie einen Prieſter zu ſich/ der
ſie Beicht hoͤre/ Abſolviere/ mit dem Sacrament troͤſte/
auch aus der Schrifft Spruͤche erzehle/ vnnd eben damit
wird manch gutes Hertze/ vnd Einfeltiger Menſche gehin-
dert an ſeiner Seligkeit/ das er nicht koͤnne in die Ruhe kom-
men. Die Elenden Predicanten ſagen: Beim Bettſtol-
len muß man den Glauben lernen/ vnd nicht im Sabbath/
das iſt/ ſollen wir zum Seligmachenden Glauben kommen/
ſo muͤſſen wir den Sterbenden leuthen zuſehen/ die da in der
N iijAngſt

Erkenne dich ſelber/
Angſt ſchreyen vnd verzagen wollen/ die muß man dann tro-
ſten. Wenn ſolche Buben vnter dem Creutz Chriſti geſtan-
den weren/ Sie hetten duͤrffen ſagen/ der Sohn GOttes
were verzweiffelt an Gotte/ Aber was ſol man ſagen von
ſolchen Prædieanten/ ſie ſeind ein vrſache/ das mehr dann die
halbe Welt muß verdampt bleiben. Weren ſie nicht da/
manch gut Menſch wuͤrde ſich zu Gott kehrẽ in dẽ Sabbath/
vnd ſich lehren laſſen/ vnd wurden erkennen/ das diß Buch
Aſtrologia Theologizata, das aller nuͤtzlichſte vnnd not-
wendigſte Buch ſey nach der heiligen Biblia.
Das Acht vnd Zwanziſte Capitel.
Das die Aſtrologia/ Theologizata durch
die Apoſtoliſche Schrifft beſtettiget
werde?
ALſo ſchreibet der Apoſtel: Leget den Alten Menſchen
abe/ vnnd ziehet an den Newen Menſchen in Chriſto
Jeſu/ das iſt Schuͤttelt von euch durch den Glauben
an Chriſto alle Alcendenten, vnd trettet in denn Newen
Himmel/ welchen vns Chriſtus durch ſein Blut vergieſſen/
durch ſeinen Todt/ durch ſeine Aufferſtehung vnnd Him-
melfahrt geſchaffen vnd erworben hat.
Was ich hie rede in Magia, daſſelbe redet der Apo-
ſtel in Theologia, vnd iſt alles ein ding: Omnis Verus Ma-
gus eſt Theologus, &amp; omnis Verus Theologus Ma-
gus eſt: Es iſt nicht Teuffeley/ Zeuberey/ wie die Ver-
dampten Schrifftgelehrten ſagen/ Nein/ es iſt GOttes
Weißheit/ die da iſt Chriſtus Jeſus GOtt vnnd Men-
ſche.
Epheſ. 4. So ſag ich nun/ vnd zeuge in dem HErren/
das

Das Ander Buͤchlein.
das jhr nicht mehr Wandelt/ wie die andern Heyden Wan-
deln/ in der Eytelkeit jhres ſinnes/ welcher verſtand verfin-
ſter iſt/ vnd ſind entfrembdet vom dem Leben/ das auß Gott
iſt/ durch die vnwiſſenheit/ ſo in jhnen iſt/ durch die Blind-
heit jhres Hertzens/ welche ruchloß ſind/ vnnd er geben ſich
der vnzucht/ vnd treiben allerley vnreinigkeit/ ſampt dem
Geitz. Jhr aber habt Chriſtum nicht alſo gelehrnet/ ſo jhr
anders von jhm gehoͤret habt/ vnd in jhm gelehret ſeid/ wie
in Jeſu ein rechtſchaffen weſen iſt. So leget nun von euch
abe/ nach dem vorigen Wandel den Alten Menſchen/ der
durch luͤſte in Jrrthumb ſich verderbet/ Ernewert euch aber
im Geiſt ewres gemuͤths/ vnd ziehet den Newen Menſchen
an/ der nach Gott geſchaffen iſt in rechtſchaffener Gerech-
tigkeit vnd heiligkeit.
Darumb leget die Luͤgen ab/ vnnd redet die Warheit
ein jeglicher mit ſeinem Nechſten/ Sintemahl wir vnter-
einander Glieder ſind. Zurnet vnd Suͤndiget nicht: Laſſet
die Sonne nicht vber ewrem Zorn vntergehen: Gebet auch
nicht raum dem Leſterer. Wer geſtolen hat/ der ſtele
nicht mehr/ Sondern Arbeite/ vnd ſchaffe mit den Henden
etwas gutes/ auff das er habe zugeben dem duͤrfftigen.
Laſſet kein faul geſchwetz aus ewrem Munde gehen/ ſondern
was nuͤtzlich zur beſſerung iſt/ da es noht thut/ das es hold-
ſelig ſey zu hoͤren Vnd betruͤbet nicht den Heiligen Geiſt/
GOttes/ damit jhr verſiegelt ſeid auff den Tag der Erloͤ-
ſung. Alle Bitterkeit vnd Grim vnd Zorn vnnd geſchrey/
vnd Leſterung ſey ferne von euch/ ſampt aller Boßheit/ ſeid
aber vnter einander freundlich/ Hertzlich/ vnd vergebet einer
dem andern/ gleich wie GOtt euch vergeben hat in Chri-
ſto.
Epheſ.

Erkenne dich ſelber/
Epheſ. 5. So ſeyd nun Gottes Nachfolger/ als die
lieben Kinder/ vnd Wandelt in der liebe/ gleich wie Chri-
ſtus vns hat geliebet/ vnnd ſich ſelbſt dargegeben fuͤr vns/
zur gabe vnd Opffer/ Gott zu einem ſuͤſſen geruch. Hu-
rerey aber vnnd alle vnreinigkeit oder Geitz/ laſſet nicht von
euch geſungen werden/ wie den Heiligen zuſtehet/ auch
ſchandbare Wort vnd Narrentheidung/ oder Schertz/ wel-
che euch nicht ziemen/ Sondern viel mehr danckſagung/
Denn das ſolt jhr wiſſen/ das kein Hurer oder vnreiner/ o-
der Geitziger/ welcher iſt ein Goͤtzendiener/ Erbe hat an
dem Reich Chriſti vnd Gottes. Laſſet euch niemand ver-
fuͤhren mit vergeblichen Worten/ den vmb dieſer willen
kompt der Zorn Gottes vber die Kinder des vnglaubẽs. Dar
umb ſeyd nicht jhre Mitgenoſſen/ den jhr waret Weyland
Finſternuß/ nun aber ſeyd jhr ein Liecht in dem HErren/
Wandelt wie die Kinder des Liechtes.
Die Frucht des Geiſtes iſt allerley guͤtigkeit vnd gerech-
tigkeit/ vnd warheit/ vnnd pruͤffet was da ſey wolgefellig
dem HErren/ vnnd hat nicht gemeinſchafft mit den vn-
fruchtbaren wercken der Finſternus/ ſtraffet ſie aber viel
mehr. Den was heimlich von jhnen geſchieht/ das iſt auch
ſchendlich zuſagen/ Das alles aber wird Offenbar/ wenns
vom Liecht geſtraffet wird. Den alles was Offenbar
wird/ das iſt Liecht/ darumb ſpricht er/ wach auff der du
ſchleffeſt/ vnd ſtehe auff von den Todten/ ſo wird dich Chri-
ſtus erleuchten. So ſehet nun zu/ wie jhr fuͤrſichtiglich
Wandelt/ nicht als die vnweiſen/ ſondern als die Wei-
ſen/ etc.
Do beſchreibet der Apoſtel den Alten Menſchen mit dem
gantzen Firmament/ der ſich vnter den Zodiacum mutwil-
lig wirffet/ welchen man ſolle außziehen/ das iſt alle Aſcen-
den-

Das Ander Buͤchlein.
denten abbrechen/ vnd jhn den Newen Himmel/ den New-
en Menſchen anziehen/ darinnen die Renaſcentia oder New-
geburt gefunden wird. Dermaſſen ſchreibet er auch Co-
loſ. 3. Das der Alte Menſch mit allen ſeinen Sternen des
gantzen Firmaments abzulegen ſey/ vnnd der Newe Men-
ſche muͤſſe angezogen werden. Seid jhr nun mit Chriſto
Aufferſtanden/ ſo ſuchet was droben iſt/ da Chriſtus iſt/ ſi-
tzend zu der rechten Gottes. Trachtet nach dem das dro-
ber iſt/ nicht nach dem das auff Erden iſt. Denn jhr ſeid ge-
ſtorben/ vnd ewer Leben iſt verborgen mit Chriſto in Gott.
Wenn aber Chriſtus/ ewer Leben/ ſich offenbaren wird/
den werdet jr auch offenbar werden mit jm in der herrligkeit.
So Toͤdtet nun ewre Glieder die auff Erden ſind/ Hure-
rey/ vnreinigkeit/ Schendliche Brunſt/ boͤſe luſt vnd denn
Geitz/ (welcher iſt Abgoͤtterey) vmb welcher willen kompt
der Zorn Gottes vber die Kinder des vnglaubens/ in wel-
chen auch jhr Weyland gewandelt habt/ da jhr drinnen Le-
betet. Nun aber leget alles von euch ab/ den Zorn/ Grim/
boßheit/ Leſterung/ ſchandbare Wort aus ewrem Mun-
de. Lieget nicht vnter einander/ ziehet den Alten Men-
ſchen mit ſeinen wercken auß/ vnd ziehet den Newen an/ der
da vernewert wird zu der Erkentnuß/ nach dem Ebenbilde
deß/ der jhn geſchaffen hat: Da nicht iſt Grieche/ Juͤde/
Beſchneidung/ Vorhaut/ Vngriche/ Schyta, Knecht/
Freyer/ Sondern alles vnd in allen/ Chriſtus. So zie-
het nun an/ als die außerwehlte Gottes/ heilige vnd gelieb-
te/ Hertzliches Erbarmen/ Freundligkeit/ Demuth/
ſanfftmuht/ Gedult/ vnd vertraget einer den andern/ vnd
vergebet euch vnter einander/ So jemand klage hat wieder
den andern/ gleich wie Chriſtus euch vergeben hat/ alſo auch
jhr.
ODa

Erkenne dich ſelber/
Do ſehen wir/ das der Glaube moͤge ablegen das gan-
tze Firmament/ die 12. Haͤuſer des Himmels/ denn Alten
Menſchen/ der ſich fuͤhren vnd Regieren ließ durch das Ge-
ſtirne/ vnd koͤnne anziehen/ als einen Rock/ Chriſtum Je-
ſum/ das Ewige Firmament/ die Ewige Himmeliſche
Sonne/ die da iſt der Himmel oder Aſcendent aller gleu-
bigen in der gantze Welt: Jn welchem ſie alle Eins ſeind/
duͤrffen in keiner Stein Kirchen dem Pfaffen Beichten/
Den daſſelbige Beichten vnd Abſolviren in der Maur Kir-
che gehoͤret nur auff denn Alten Menſchen/ das iſt/ auff
die verdampten.
Sondern ſie Beichten mit dem Propheten David dem
HErren/ der ſie Regieret/ Chriſto Jeſu/ der ſie Abſolvi-
ret/ Reiniget/ Heiliget/ Er iſt jhr Himmel/ jhr fuͤhrer/
jhr Leyter. Sie Beychten vnter dem Himmel in jhrem
Tabernaculo fuͤr ſeinem Heiligen Fußſchemel. Dann
vnſer Wandel iſt im Himmel: Siehet was droben iſt/ vnnd
nicht was auff Erden iſt. Jm Himmel/ ſagt der Apoſtel/
nicht im Zodiaco, in Planeten/ Aſcendeten, in der Alten
Geburt/ in der Stein Kirchen/ Sondern im Newen Him-
mel/ in Chriſto/ in Ewren Hertzen/ etc. Das heiſt vnnd iſt
Tranſplantatio, das ſich der Menſche durch den Glauben
gantz leichtlich koͤnne verſetzen auß Adam in Chriſtum. Nicht
das Adam hinweg komme/ ſondern das Adam nicht herr-
ſehe/ Sondern der Newe Menſche herrſchet C Hriſtus.
Kan ſich der Magus von einem boͤſen Planeten entſetzen/
vnd einen guten an ſich nehmen/ So ſol er auch die Alte Ge-
burt von ſich thun/ vnd in die Newe Geburt tretten. Er ſol
ſich zum Newen Menſchen machen/ zum Sohne Gottes/
vnd kan ſein wie Chriſtus/ (ein Kind des aller hoͤchſten) den
gleich wie er gewandelt hat/ alſo wir auch in dieſer Welt.
Auß

Das Ander Buͤchlein.
Auß dieſem Newen Himmel kan er longam vitam
erlangen/ das iſt æternam vitam, gleich wie der Magus
kan aus dem Saturno vitam longam ziehen/ wenn er ſei-
nen Curſum exerciret: Alſo wer Chriſti Vitam Lebet/
Chriſti Curſum vbet/ wird verwandelt eben in daſſelbige/
vnnd wird ein Chriſte. Alſo wer ſeinen Wandel fuͤhret
nach dem Firmament/ vnnd kennet ſein Firmament/ ſei-
nen Himmel/ der lernet auß demſelbigen/ das er ein Ma-
gus wird/ das iſt/ er lernet das/ daß er iſt. Den wir koͤnnen
nichts mehr lernen/ denn das/ das wir in vns haben/ oder
was wir ſelber ſein. Wir peinigen vns offt mit Buͤchern/
woltens daraus leſen oder begeren/ ein ander ſol mich das
lehren. Jſt gleich/ als ſo ich hoͤrloß/ oder ſturm were/ vnnd
ein ander Menſche ſolte mich hoͤrend oder redend machen.
Wie der Menſche aber von Natur vnnd Geburt/ das hoͤ-
ren/ ſehen/ Richen/ Greiffen hat/ vnnd muß es auch in
jhm ſelber lernen/ Alſo iſt er auch zur Magia geboren/ zum
Natuͤrlichen Glauben/ das er alle dinge vermoͤgen ſolle/
das er in der Engliſchen Weißheit Wandeln ſolle.
Darumb wie ſich keiner wundert/ das vnſer Himmel
den Leib auff denn Fuͤſſen hin vnd her treget: Alſo ſol ſich
auch keiner wundern/ das vnſer Himmel oder Imagination
alle ding vermag/ ſo wir nur gedencken auff der Welt. Den
wir ſind darzu gebohren/ wie Chriſtus ſaget/ Ego in hoc
natus ſum, alſo wir auch. Vnnd ein jeder Magus kan
ſagen/ es iſt mir angeboren/ Jch bin darzu gebohren/
wie dann jener ſprach/ Es iſt mir angeboren/ Das ich
ſolche dinge thun kan: Wem es nicht angeboren iſt/ das iſt/
O ijwer

Erkenne dich ſelber/
wer nicht darzu geboren iſt/ der kan es nicht: quaſi diceret:
Were es nicht von Natur in mir/ wie auch in allen/ Nim-
mermehr vermoͤchte ein Menſche zu ſein ein Magus, ein
Gabaliſt/ Dann ſo wir in der Newen Geburt zu Kindern
Gottes geboren ſeind/ das groͤſſer iſt: viel mehr ſind wir ge-
boren zu Kindern der Weißheit. Es lieget alles an dem
Erkennen/ Wer ſich ſelber erkennet/ Woraus er gemacht
ſey vnd warzu/ der muß ſagen/ das vns Menſchen Magia
ſo natuͤrlich angebohren ſey/ als Riechen/ ſchmecken/ fuͤh-
len/ Reden/ etc.
Den es iſt ja zwiefache weißheit in allen Menſchen/
als die Himliſche Ewige/ auß Gotte/ vnnd den Engeln:
Vnd die Jrrdiſche zeitliche aus der Natur. Darvon liß
weiter das Buͤchlein Theophraſti Paracelſis: De funda-
mento Sapientiæ &amp; Artium. Du moͤchteſt hie ſprechen
alſo: Die Buͤcher lehren dich nichts/ Tragen nicht hinein/
etc. Vnd Weiſeſt mich dennoch auff Buͤcher. Reſponſio,
Ob gleich die Lehrer vnd Buͤch er keine Kunſt in Menſchen
tragen noch eingieſſen/ ſo ſeind ſie doch Ermanunge zu de-
me/ das in vns iſt. Jch rede aber von dem rechten Buche.
Vnd darumb ſollen wir gute Buͤcher lieb habẽ/ das in jhnen
nichts anders geſchrieben iſt/ den das/ das in vns iſt/ vnnd
das wir ſelber ſein/ vnd ſein ſollen vnd muͤſſen: Nemlich/
gute Buͤcher vnd Lehrer fuͤhren vns zu deme/ das wir ſel-
ber ſein/ nach der zweifachen Geburt/ vnd beſchreiben daß/
daraus der Menſche iſt/ vnd warzu der Menſche geſchaf-
fen ſey/ vnd in dieſe Welt geſetzet/ vnnd das der Menſche
eben das ſein ſolle/ was er lernet. Der Menſche lernet ſich
ſelber erkennen/ vnd alſo Erkennet er Gott vnd alle ding in
ihme. Wer ſich ſelber erkennet vnd GOtt/ der darff fuͤr
keine

Das Ander Buͤchlein.
kein Kunſt ſorgen/ Es iſt alles in jhm vberfluͤſſig (vnd eben
die Erkentniß iſt Gottes vnd vnſer ſelbſt/ iſt die aller hoͤch-
ſie/ groͤſte/ vnd fuͤrnembſte Kunſt:
Das Neun vnd Zwanzigſte Capitel.
Was fuͤr groſſer nutz komme zu deme/
der die Aſtrologiam Theologizatam
fleiſſig vbet.
ERſtlich lehrnen wir darauß/ das der Menſche auß
dem Limo terræ genommen vnd gemachet ſey. Als
ſein Leib iſt aus der Erden vnnd Waſſer/ als ein
Hauß der Seelen/ vnd die Seele auß Lufft vnnd Fewer/
das iſt aus dem Geſtirne/ iſt ein Hauß vnnd Wonung deß
Geiſtes/ der Geiſt gehet auß dem Munde Gottes.
II. Das der Menſch eben das in ſich habe vnd trage/
daraus er gemacht iſt/ vnnd in demſelbigen bleiben muͤſſe.
Darumb iſt der Limus terræ gantz in jhme: Alſo das gantze
Firmament iſt gantz im Menſchen/ vnnd gantz auſſer dem
Menſchen Gott iſt gantz im Menſchen/ vnnd gantz auſſer
dem Menſchen.
III. Das der Menſchen Handtierungen/ gewerbe/
Ampt/ Standt/ Beruff/ Jtem Handwercke/ Kuͤnſte/
Sprachen auß dem Geſtirne kommen/ vnd wachſen/ wie
dem Leibe das Brodt wechſet auß dem Strohe/ vnnd der
Wein wechſet auß dem Holtze.
IV. Das die 12. Hauſer des Himmels ſampt dem 7.
Planeten/ alle ſolche dinge gnugſam bewehren vnnd vber-
zeugen/ vnd daß das Firmament ſey nicht alleine eine Wur-
O iijtzel

Erkenne dich ſelber/
tzel vnnd grund/ Sondern viel mehr ein præludium, Spie-
gel/ vorleuffe/ alles deß/ was der Menſche thun vnd laſ-
ſen werde.
V. Das der Euſſere Himmel mit ſeinen Sternen vns
nicht zwinge/ noͤtige: Denn er iſt ein Spiegel vnd Fuͤrbil-
de. Aber der innere Himmel ſampt den Planeten/ fuͤh-
ret/ treget/ treibet/ den Menſchen auch zum boͤſen/ ſo der
Menſche durch die Weißheit vber den Himmel nicht ein
HErr bleibet.
VI. Das die Weißheit/ der Glaube/ Theologia, o-
der Gottes Wort/ ſolle vnd muͤſſe die Aſtrologiam, das
iſt alle wercke deß Geſtirns Regiren/ vnd fuͤhren/ auch ent-
lich im Tode oder Sabbath alle Sternen vnnd Aſcen-
denten ablegen vnnd abſchuͤtteln/ wie ein Eſel die Bre-
men.
VII. Das keinem Chriſten gebuͤret nach dem Firma-
ment oder Stern Geiſte zu Leben/ den es were Heydniſch/
(Thieriſch) Den gleich wie Chriſtus der Erſtgeborne/ vn-
ter dem Geſtirne nicht geboren iſt/ Alſo alle Renati in Chri-
ſto ſeind vber das Firmament vnnd Regieren das Geſtir-
ne.
VIII. Das die Infantes oder Kinder nicht vnter die
boͤſen Aſcendenten gehoͤren/ noch Kinder des Geſtirns
ſeind/ ſondern Kinder GOttes (Sie werden aller erſt zu
Kindern der Welt vnnd des Geſtirns/ ſo ſie zum Brauch
des willens vnnd der vernunfft kommen) Ob ſie gleich das
gantze Firmament ſampt allen Sternen in ſich haben/ ſo
wol als die Adulti. Die Lehre von der Waſſertauffe vnd
Erbſuͤnde wird gruͤndlich verſtanden. Gleich wie die Adul-
ti, ſo durch die vernunfft vnnd willen die Aſcendenten ha-
ben laſſen auffſteigẽ: koͤnnen durch den Glauben alle Ster-
nen

Das Ander Buͤchlein.
nen von ſich thuen vnd gebieten/ Daß das Firmament vber
ſie nicht herrſche. Noch viel mehr die Infantes ſeind frey
vom Geſtirne/ die da Gottes vnd Chriſti ſeind/ der da ſaget:
Laſſet die Kindlein zu mir kommen/ vnd wehret jhnen nicht/
dann ſolcher iſt das Reich Gottes/ das iſt/ Sie haben eine
Newe Nativitet auß Gott/ die Alte auß dem Geſtirne ſcha-
det nichts.
IX. Das Adam vnd die Sternen nicht hingenommen
werden auß dem Menſchen/ ſondern/ ſie herrſchen nicht:
Chriſtus auch nicht/ Sie bleiben beyſammen biß in denn
Todt: Es ſchadet dir nichts/ das Adam in dir ſey/ oder
das Firmament/ laß jhn nur in dir nicht herrſehen: Es hilfft
dich nichts/ das Chriſtus in dir ſey/ vnd du in jhme Lebeſt/
wann du nicht auch in jhme Wandelſt/ Galat. am 6. Ca-
pitel.
X. Das ein Menſch jhm moͤge eine gute Nativitet
machen/ die boͤſe hinlegen: O wie viel ſeind der Menſchẽ/ die
jnen laſſen Erigiren Figuram Cœli, eine Nativitet machen/
laſſen Directiones, profectiones ſuchen vnd forſchen/ wie
es jhnen gehen ſolle/ finden boͤſe Eventus, Accidentia,
Was geben ſie wol darumb/ das ſie eine gute Nativitet het-
ten zu gluͤcke/ zu langen Leben/ zur geſundheit/ zum Reich-
thumb? Kommet her/ ſpricht Chriſtus/ lernet von mir/
hie findet jhr Ruhe fuͤr ewre Selen. Wollet jhr ewer Le-
ben zubringen/ vnter dem Thier Kreyſſe/ nach dem Lauf-
fe der Planeten/ ſo muͤſſet jhr hartte ſtreiche erleyden vnd er-
dulden/ vnd viel Elendes: Kommet her/ lernet von mir ei-
ne gute Nativitet machen/ das jhr alle Stern von euch ab-
ſchuͤttelt/ vnd in guter ruhe Lebet.
XI. Das

Erkenne dich ſelber/
XI. Das Adam mit ſeiner Natur/ Eigenſchafft/ vn-
ter dem Thier Kreiſſe Wandele/ durch die Alte Geburt im
vnglauben/ Vnnd das Jeſus Chriſtus mit ſeiner Art/ we-
ſen vnd Eigenſchafft vber dem Firmament/ in den Obern
Waſſern/ das iſt/ im Himmel Wandele/ als die Newe ge-
burt.
XII. Das ein groſſer vnterſcheid ſey zwiſchen der Aſtro-
nomia vnd Theologia, vnd doch beyde beyſamen ſein muͤſ-
ſen. Theologia vera iſt Chriſtus Jeſus/ Gott vnd Men-
ſche: Aſtrologia vera iſt Adam vnter dem Zodiaco Jrr-
diſch/ vnd darneben Himliſch/ wie Chriſtus Menſchlich/
vnd doch darneben Goͤttlich.
XIII. Das eine Zwifache Geburt beyſamen ſey/ die
Alte auß dem Limo terræ, vnd iſt doch etwas hoͤher/ als der
Limus terræ: Darnach die Newe Geburt aus dem Limo
Cœlorum, das iſt/ aus Chriſto/ dem Weibes Samen/
welche Herrſchen ſol vber die Alte Geburt.
XIV. Das kein hoͤhere/ notwendigere Kunſt ſey in der
Welt/ nach der Theologia, als Aſtronomia. Den
durch ſie kennen wir den Falſchen vnnd rechten Theolo-
gum: Denn dextrum vnnd Siniſtrum Magum, Das iſt
den Zeuberer: Den Geiſt GOTTES/ vnnd den
Geiſt der Welt.
XV. Das Theologia vnnd Aſtrologia gebehre den
rechten Magum, Philoſophum, Medicum, etc. Eroͤff-
nen auch andere Facultates, auch Kuͤnſte/ Handwercke/
Sprachen/ Empter/ Staͤnde/ Orden/ Handierung/
Gewerbe aller Menſchen/ ſie ſeind weß ſtandes/ Wirdens
vnd weſens ſie wollen.
XVI. Das die Welt ein Adam worden ſey/ vnnd iſt
doch

Das Ander Buͤchlein.
doch die Welt blieben/ auff das dieſe beyde vereiniget/ alle
dinge wircketen in der zeiten: Gleich wie GOtt iſt Menſch
worden/ vnd iſt Gott blieben vnverwandelt/ auff das die-
ſe beyde vereiniget/ alle dinge eroͤffneten in Himmel vnd Er-
den.
XVII. Das die Aſtrologi die Nativiteten machen ſollen
nur auff den halben Menſchen/ vnnd nicht auff den rechten
Ewigen/ der aus Gotte iſt.
XVIII. Das nur der ſterbliehe Menſche vnter dem Ge-
ſtirne Wandele: der Ewige aber hab ein New Geſtirne/ das
iſt I. C. der Baum mitten im Garten.
XIX. Das jhme der Menſche aus einer boͤſen Nativitet/
die beſte ſolle vnd koͤnne machen.
XX. Das die Verechter dieſer Aſtrologiæ Thdologi-
zatæ nicht alleine die heilige Schrifft verwerffen/ Sondern
auch Gott haſſen/ der ſie zum vernuͤnfftigen Menſchen ge-
ſchaffen hat.
Das Dreyſſigſte Capitel.
Wie ſich ein Menſche auß der Alten in
die Newe Geburt verſetzen/ vnd Tranſplanti-
ren muͤſſe/ vnd jhm eine gute Nativitet
machen.
ES ſaget Chriſtus von Krafft des Glaubens/ vnd
ſpricht alſo: So jhr Glauben habet als ein Senff-
korn gros/ vnd ſaget zu dieſem Berge: Hebe dich
auff vnd wirff dich ins Meer/ vnnd zweiffelt nicht in ewren
Hertzen/ ſo wird es geſchehen. Wann ſolche Wort ein
Menſch geret hette/ ſo wer jhm ſchwer zu gleuben: Dieweil
es aber die hoͤchſte Warheit ſelber ſpricht/ So iſt gar nichts
Pdaran

Erkenne dich ſelber/
daran zu zweiffeln. Der Menſche iſt der ſchwere Berg
nach ſeiner Alten Geburt/ der wird gar leichtlich auffgeha-
ben/ durch den Sabbath/ oder in dem Sabbath/ vnd wird
geſtuͤrtzet in das tieffe Meer/ das da iſt die vnaußforſchliche
Barmhertzigkeit Gottes in Chriſto.
Der Menſche iſt der Baum nach der Alten Geburt.
Jn dem Sabbath wird er außgeriſſen vnd verſetzt/ aus
Adam in CHriſtum/ aus dem Alten Acker in den New-
en.
Alſo ſol vnd kan ſich der Menſche aus dem Geſtirne
verſetzen in das Ewige Geſtirne/ welches iſt Chriſtus/ das
iſt/ er kan jhm eine Newe Nativitet machen/ alleine durch
Beten/ vnd Sabbath halten/ wann er ein Meſſiges nuͤch-
ternes Leben fuͤret/ wachet vnd Betet.
Als du wereſt ein geitziger/ Zorniger Menſche/ ein
Luͤgener/ ein Dieb/ Jtzt felleſtu in die Sphæram Saturni
vnd Martis Nicht das dich die Planeten am Himmel zu ſol-
chen Laſtern noͤtigen/ treiben oder zwingen: Sondern du er-
hebeſt einen ſolchen Aſcendenten oder Geiſt in dir/ der dich
wil zum Schwerdte oder Galgen bringen. Solche Aſcen-
dentes ſeind die Sternen aus der Alten Geburt/ aus der
Alten Erden. Sie ſind das Helliſche Geſtirne/ die Aſcen-
denten der Hellen/ Die dich zur Verdamnuß fuͤhren wol-
len. Wirſtu nun ſolche Alte Geburt oder Sterne des Gei-
tzes/ des Zorns/ der Luͤgen/ des Diebſtals/ nicht von dir
legen/ oder abeſchuͤtteln/ bey Leibes Leben/ ſo Stirbeſtu
eines hoͤſen Todes/ vnd fehreſt in die Ewige Verdamnuß.
Derhalbẽ ſchicke dich alſo darzu/ halt dich nuͤchtern vnd meſ-
ſig/ das du wachen vnd Beten koͤnneſt. Dann Chriſtus
ſpricht: Solche Teuffel (NB. die boͤſen Aſcendenten
werden

Das Ander Buͤchlein.
werden Teuffel genennet) moͤgen nicht außgetrieben wer-
den/ als durch faſten vnnd Beten.
Solches Beten iſt nicht ein Maulplappern/ ſondern
ein Sabbath/ da du dich ſetzeſt in ein Schweigen/ vnnd ru-
heſt von allen deinen Wereken/ vnnd gedancken/ vnnd koͤm-
meſt ſo ſehr von dir ſelber/ vnd von allen Geſtirne/ als ſol-
teſtu jtzt in denn Todt gehen/ vnd aus der Welt ſcheyden:
Das/ wenn du wider zu dir ſelber kommeſt/ nicht wiſſeſt wie
dir geweſen ſey/ oder wo du geweſen ſeyeſt. Den du haſt
weſen/ Ort/ vnd zeit verloren vnd vergeſſen gehabt. Doch
befindeſtu/ das dir vber wol geweſen ſey/ vnd wuͤntſcheſt/
das du Ewig da hetteſt bleiben ſollen. Auß dieſen Todte vñ
Sabbath bekommeſtu eine Newe Krafft/ das du anfeheſt
zu haſſen denn Geitz/ zu meiden den Zorn/ zu fliehen die Luͤ-
gen vnd Diebſtal. Solches alles hat Gott ſelber gewircket.
Denn der Menſche moͤcht jhm ſelber nicht das geringſte ma-
chen oder geben/ ob er gleich Predigt hoͤrte biß an Juͤng-
ſten Tag.
Allein Beten im Geiſte vnnd in der Warheit/ vnnd
Sabbath halten/ das thut es. Wenn gleich der Menſche
alle Wercke thete/ vnd ſich zu Tode Marterte/ ſo koͤndte
er nicht Newe werden/ noch ſich von den Suͤnden entledi-
gen: Alleine der Glaube an Chriſto/ das iſt/ die gnade/ Brin-
get ſolche guͤter/ wie Paulus ſaget/ Epheſ. 2. Aus Gna-
den ſeid jhr ſelig/ etc. Wie wir auch ſingen/ Es mags nie-
mand Ererben/ noch Erwerben/ etc. Vom Sterben/ das
iſt von der Alten Geburt/ vom Geſtirn/ von Aſcendenten,
die vns in zeitlichen vnnd Ewigen Todt werffen/ wenn wir
nicht an die Newe Geburt tretten. Wiewol das Beten im
Geiſte/ das iſt Sabbath halten/ auch ein ſterben vnnd
Todt iſt.
P ijDen

Erkenne dich ſelber/
Den Sabbath halten nach dem befehl GOttes/ iſt
nicht weniger als in den Todt gehen: Aber es iſt ein Suͤſ-
ſes vnd Seliges ſterben/ Sabbath halten/ wie dieſer Verß
lautet:
In te Chriſte mori, quàm feliciſsima mors eſt.
Dann alſo muß ein Todt den andern vertreiben. Den im
Tode Chriſti finden wir das Ewige Leben/ wie die Schrifft
zeuget: Ein Todt den andern Fraß/ ſo iſt ein ſpot auß dem
Todt worden.
Wann du nun etlich mahl denn Sabbath mit Ernſt
heltteſt/ ſo entweicheſtuder groſſen Creatur/ vnnd das boͤſe
Geſtirn wird von dir abgeſchuͤttelt/ wie die Bremen von einẽ
Eſel/ vnnd dein Hertze wird gar verendert: Auß einem gei-
tzigen/ Zornigen/ wird ein ſanffter/ milder Menſche: Auß
einem luͤgener vnd Diebe/ wird ein Warhafftiger/ from-
mer vnd trewer Menſche. Das heiſſet vnd iſt den Berg
auffheben vnd ins Meer werffen (Berg vnd Meer iſt bey-
de in vns) das iſt/ den Baum außreiſſen auß dem Acker A-
dami, vnd verſetzen in denn Newen Acker Chriſtum (Jſt
alles in vns) vnnd iſt eine Newe Nativitet machen: Al-
ſo das vns die aller ergeſte Alte geburt nichts kan ſchaden
thun.
O wie viel Menſchen ſeind/ die jhnen laſſen Figu-
ram Cœli Erigiren/ das iſt/ eine Nativitet machen/ nach
dem Geſtirne/ forſchen durch Directiones vnnd Profe-
ctiones, wie vnnd wann vngluͤck kommen ſol/ das ſie dem-
ſelbigen entfliehen moͤchten (oder ſich Præſerviren) hetten
gerne eine gute Nativitet zum langen Leben/ zur geſund-
heit/ zu Reichthumb/ zu Ehren/ zu groſſem Gluͤck. Aber
im

Das Ander Buͤchlein.
im Geſtirne wird nichts ſtandhafftiges gefunden. Was der
Himmel eine zeit giebet/ das nimpt er die ander zeit wider.
Darumb ſpricht Chriſtus/ Matth. am 11. Capitel/ Kom-
met her zu mir/ etc. q. d. Was ſuchet jhr Menſchen in der
Alten Geburt aus dem Geſtirne. Der Zodiacus
ſampt den Planeten iſt eine ſchwere laſt vnd Buͤrde/ vnnd
Ewer Leben koͤmmet euch Blut ſawer an/ ſo jhrs nach dem
Geſtirne richtet. Kommet zu mir in meinen Sabbath/
ins Creutz/ in meinen Todt/ ſo werdet jhr entlediget/
der hatten ſtreyche der Zodiaci, findet ruhet fuͤr
Ewre Seelen/ vnd bekommet darzu
das Ewige Leben.
Beſchluß.
WJewol es alſo Leichte iſt/ in den Sabbath
zu gehen (denn es bedarff keiner muͤhe noch
gedancken) dennoch iſt das denen vnmuͤ-
glich/ Erſtlich die da Leben in Weltlichen Luͤſten/
Jtem die ſich vertieffen in Sorgen der Narung/
vnnd in Leiblicher Arbeit. Wiewol ſie an einem
Sontage eine Predigt hoͤren/ (Gott weiß wie ſie
hoͤren) vnd halten ſolches fuͤr den Feyertag. So
hindern ſie ſich doch am Sontage eben ſo wol ſehr/
als an Werckeltagen. Denn ſie betrachten Got-
tes Wort nicht/ ſie treiben vnnuͤtz Geſchwetze/
gehen zur Zeche/ zum Bter/ etc. (Zum Wein)
P iijkoͤnnen

koͤnnen alſo des Sabbaths nicht gedencken/ viel
weniger hinein tretten/ Auch die Gelehrten ſein ſo
hitzig in jhren Studijs/ haben ſolche luſt an Kuͤn-
ſten vnnd Sprachen/ das ſie nicht alleine in der
Wochen/ Sondern auch am Sontage keine ſtun-
de haben/ noch nemen/ noch wuͤntſchen in die ru-
he des HErren zugehen. Wollen alles mit Phan-
taſiren/ Speculieren außrichten: So doch Gott
nichts geboten hat allen Menſchen/ als denn Eini-
gen Sabbath.
Daruͤmb iſts nicht wunder/ das ſo wenig
Menſchen vom Geſtirn entlediget werden: Sie
ſterben faſt alle als Kinder der Sternen/
vnnd nicht wie Kinder Got-
tes.
L. D.
ENDE.









 